<!doctype HTML PUBLIC "-//W3C//DTD HTML 4.0 Transitional//EN" "http://www.w3.org/TR/REC-html40/loose.dtd">
<html LANG="LA">
<head>
<meta HTTP-EQUIV="Content-Type" CONTENT="text/html; charset=ISO-8859-1">
<meta HTTP-EQUIV="Content-Style-Type" CONTENT="text/css">
<meta HTTP-EQUIV="Content-Script-Type" CONTENT="text/javascript">
<meta NAME="keywords" CONTENT="Thomas de Aquino, Quodlibet, Quaestiones de quolibet, Corpus Thomisticum">
<meta NAME="language" CONTENT="Latin">
<meta NAME="security" CONTENT="public">
<meta NAME="owner" CONTENT="ealarcon@unav.es">
<meta NAME="author" CONTENT="Enrique Alarc&oacute;n">
<meta NAME="abstract" CONTENT="">
<link REL="stylesheet" MEDIA="screen" HREF="vscreen.css" TYPE="text/css">
<link REL="stylesheet" MEDIA="print" HREF="vprint.css" TYPE="text/css">
<link REL="stylesheet" MEDIA="aural" HREF="vaural.css" TYPE="text/css">
<title>Thomas de Aquino, Quodlibet IV</title>
<script type="text/javascript">
document.ondblclick = goPage;
  function findSelection(){
        if (document.getSelection){ txt = document.getSelection();}
        else if (document.selection){ txt = document.selection.createRange().text;}
        else {return "";}
        return txt;
  }
  function goPage(){
        var word = findSelection();
        if (word != "") {
                var toast = window.open("http://www.perseus.tufts.edu/hopper/morph?la=la&l="+word,"","width="+screen.width*0.75+",height="+screen.height*0.75+",screenX="+screen.width*0.125+"px,screenY="+screen.height*0.125+"px,scrollbars=1,resizable=1,toolbar=0");
        }
  }
  </script>
</head>
<body>
<A HREF="index.html"><DIV CLASS="tres">CORPUS THOMISTICUM</DIV></A>
<DIV CLASS="uno">Sancti Thomae de Aquino</DIV>
<DIV CLASS="uno">Quodlibet IV</DIV>
<BR>
<DIV CLASS="centro">
<TABLE ALIGN="center" SUMMARY="Imago">
<TR>
<TH><IMG SRC="icons/cathe190.jpg" WIDTH="111" HEIGHT="190" BORDER="0" ALT="Thomas de Aquino a Bartolomeo degli Erri depictus (Legion of Honor Museum, San Francisco)" ALIGN="middle"></TH>
</TR>
</TABLE>
<BR>
<SPAN CLASS="tres">Textum Taurini 1956 editum<BR>et automato translatum a Roberto Busa SJ in taenias magneticas<BR>denuo recognovit Enrique Alarc&oacute;n atque instruxit<BR><BR></SPAN>
<BR><HR><BR>
<SCRIPT LANGUAGE="JavaScript" TYPE="text/javascript">
<!--
// original code by Bill Trefzger 12/12/96; revised by Enrique Alarcon 12/9/2000
function go(){if(document.selecter.select1.options[document.selecter.select1.selectedIndex].value !="none"){location=document.selecter.select1.options[document.selecter.select1.selectedIndex].value}}
document.write('<FORM NAME="selecter"><SELECT NAME="select1">');
document.write('<OPTION VALUE="none">INDEX');
document.write('<OPTION VALUE="none">------------------------------------------------');
document.write('<OPTION VALUE="index.html">Corpus Thomisticum');
document.write('<OPTION VALUE="iopera.html">Opera omnia');
document.write('<OPTION VALUE="zbiblia.html">Bibliographia Thomistica');
document.write('<OPTION VALUE="none">-------------------------------------------');
document.write('<OPTION VALUE="#67476">Quodlibet IV, q. 1 pr.');
document.write('<OPTION VALUE="#67477">Quodlibet IV, q. 1 tit. 1');
document.write('<OPTION VALUE="#67478">Quodlibet IV, q. 1 tit. 2');
document.write('<OPTION VALUE="#67479">Quodlibet IV, q. 1 arg. 1');
document.write('<OPTION VALUE="#67480">Quodlibet IV, q. 1 arg. 2');
document.write('<OPTION VALUE="#67481">Quodlibet IV, q. 1 arg. 3');
document.write('<OPTION VALUE="#67482">Quodlibet IV, q. 1 co.');
document.write('<OPTION VALUE="#67483">Quodlibet IV, q. 1 ad 1');
document.write('<OPTION VALUE="#67484">Quodlibet IV, q. 1 ad 2');
document.write('<OPTION VALUE="#67485">Quodlibet IV, q. 1 ad 3');
document.write('<OPTION VALUE="#67486">Quodlibet IV, q. 2 pr.');
document.write('<OPTION VALUE="#67487">Quodlibet IV, q. 2 pr. 1');
document.write('<OPTION VALUE="#67488">Quodlibet IV, q. 2 pr. 2');
document.write('<OPTION VALUE="#67489">Quodlibet IV, q. 2 pr. 3');
document.write('<OPTION VALUE="#67490">Quodlibet IV, q. 2 a. 1 tit. 1');
document.write('<OPTION VALUE="#67491">Quodlibet IV, q. 2 a. 1 tit. 2');
document.write('<OPTION VALUE="#67492">Quodlibet IV, q. 2 a. 1 arg.');
document.write('<OPTION VALUE="#67493">Quodlibet IV, q. 2 a. 1 s. c.');
document.write('<OPTION VALUE="#67494">Quodlibet IV, q. 2 a. 1 co.');
document.write('<OPTION VALUE="#67495">Quodlibet IV, q. 2 a. 1 ad arg.');
document.write('<OPTION VALUE="#67496">Quodlibet IV, q. 2 a. 2 tit. 1');
document.write('<OPTION VALUE="#67497">Quodlibet IV, q. 2 a. 2 tit. 2');
document.write('<OPTION VALUE="#67498">Quodlibet IV, q. 2 a. 2 arg.');
document.write('<OPTION VALUE="#67499">Quodlibet IV, q. 2 a. 2 s. c.');
document.write('<OPTION VALUE="#67500">Quodlibet IV, q. 2 a. 2 co.');
document.write('<OPTION VALUE="#67501">Quodlibet IV, q. 2 a. 2 ad arg.');
document.write('<OPTION VALUE="#67502">Quodlibet IV, q. 3 pr.');
document.write('<OPTION VALUE="#67503">Quodlibet IV, q. 3 pr. 1');
document.write('<OPTION VALUE="#67504">Quodlibet IV, q. 3 pr. 2');
document.write('<OPTION VALUE="#67505">Quodlibet IV, q. 3 a. 1 tit. 1');
document.write('<OPTION VALUE="#67506">Quodlibet IV, q. 3 a. 1 tit. 2');
document.write('<OPTION VALUE="#67507">Quodlibet IV, q. 3 a. 1 arg. 1');
document.write('<OPTION VALUE="#67508">Quodlibet IV, q. 3 a. 1 arg. 2');
document.write('<OPTION VALUE="#67509">Quodlibet IV, q. 3 a. 1 co.');
document.write('<OPTION VALUE="#67510">Quodlibet IV, q. 3 a. 1 ad 1');
document.write('<OPTION VALUE="#67511">Quodlibet IV, q. 3 a. 1 ad 2');
document.write('<OPTION VALUE="#67512">Quodlibet IV, q. 3 a. 2 tit. 1');
document.write('<OPTION VALUE="#67513">Quodlibet IV, q. 3 a. 2 tit. 2');
document.write('<OPTION VALUE="#67514">Quodlibet IV, q. 3 a. 2 arg. 1');
document.write('<OPTION VALUE="#67515">Quodlibet IV, q. 3 a. 2 arg. 2');
document.write('<OPTION VALUE="#67516">Quodlibet IV, q. 3 a. 2 arg. 3');
document.write('<OPTION VALUE="#67517">Quodlibet IV, q. 3 a. 2 co.');
document.write('<OPTION VALUE="#67518">Quodlibet IV, q. 3 a. 2 ad 1');
document.write('<OPTION VALUE="#67519">Quodlibet IV, q. 3 a. 2 ad 3');
document.write('<OPTION VALUE="#67520">Quodlibet IV, q. 4 pr.');
document.write('<OPTION VALUE="#67521">Quodlibet IV, q. 4 pr. 1');
document.write('<OPTION VALUE="#67522">Quodlibet IV, q. 4 pr. 2');
document.write('<OPTION VALUE="#67523">Quodlibet IV, q. 4 a. 1 tit. 1');
document.write('<OPTION VALUE="#67524">Quodlibet IV, q. 4 a. 1 tit. 2');
document.write('<OPTION VALUE="#67525">Quodlibet IV, q. 4 a. 1 arg. 1');
document.write('<OPTION VALUE="#67526">Quodlibet IV, q. 4 a. 1 arg. 2');
document.write('<OPTION VALUE="#67527">Quodlibet IV, q. 4 a. 1 s. c.');
document.write('<OPTION VALUE="#67528">Quodlibet IV, q. 4 a. 1 co.');
document.write('<OPTION VALUE="#67529">Quodlibet IV, q. 4 a. 1 ad 1');
document.write('<OPTION VALUE="#67530">Quodlibet IV, q. 4 a. 1 ad 2');
document.write('<OPTION VALUE="#67531">Quodlibet IV, q. 4 a. 2 tit. 1');
document.write('<OPTION VALUE="#67532">Quodlibet IV, q. 4 a. 2 tit. 2');
document.write('<OPTION VALUE="#67533">Quodlibet IV, q. 4 a. 2 arg.');
document.write('<OPTION VALUE="#67534">Quodlibet IV, q. 4 a. 2 s. c.');
document.write('<OPTION VALUE="#67535">Quodlibet IV, q. 4 a. 2 co.');
document.write('<OPTION VALUE="#67536">Quodlibet IV, q. 4 a. 2 ad arg.');
document.write('<OPTION VALUE="#67537">Quodlibet IV, q. 5 pr.');
document.write('<OPTION VALUE="#67538">Quodlibet IV, q. 5 tit. 1');
document.write('<OPTION VALUE="#67539">Quodlibet IV, q. 5 tit. 2');
document.write('<OPTION VALUE="#67540">Quodlibet IV, q. 5 arg.');
document.write('<OPTION VALUE="#67541">Quodlibet IV, q. 5 s. c.');
document.write('<OPTION VALUE="#67542">Quodlibet IV, q. 5 co.');
document.write('<OPTION VALUE="#67543">Quodlibet IV, q. 5 ad arg.');
document.write('<OPTION VALUE="#67544">Quodlibet IV, q. 6 pr.');
document.write('<OPTION VALUE="#67545">Quodlibet IV, q. 6 tit. 1');
document.write('<OPTION VALUE="#67546">Quodlibet IV, q. 6 tit. 2');
document.write('<OPTION VALUE="#67547">Quodlibet IV, q. 6 arg.');
document.write('<OPTION VALUE="#67548">Quodlibet IV, q. 6 s. c.');
document.write('<OPTION VALUE="#67549">Quodlibet IV, q. 6 co.');
document.write('<OPTION VALUE="#67550">Quodlibet IV, q. 6 ad arg.');
document.write('<OPTION VALUE="#67551">Quodlibet IV, q. 7 pr.');
document.write('<OPTION VALUE="#67552">Quodlibet IV, q. 7 pr. 1');
document.write('<OPTION VALUE="#67553">Quodlibet IV, q. 7 pr. 2');
document.write('<OPTION VALUE="#67554">Quodlibet IV, q. 7 a. 1 tit. 1');
document.write('<OPTION VALUE="#67555">Quodlibet IV, q. 7 a. 1 tit. 2');
document.write('<OPTION VALUE="#67556">Quodlibet IV, q. 7 a. 1 arg. 1');
document.write('<OPTION VALUE="#67557">Quodlibet IV, q. 7 a. 1 arg. 2');
document.write('<OPTION VALUE="#67558">Quodlibet IV, q. 7 a. 1 arg. 3');
document.write('<OPTION VALUE="#67559">Quodlibet IV, q. 7 a. 1 co.');
document.write('<OPTION VALUE="#67560">Quodlibet IV, q. 7 a. 1 ad 1');
document.write('<OPTION VALUE="#67561">Quodlibet IV, q. 7 a. 1 ad 2');
document.write('<OPTION VALUE="#67562">Quodlibet IV, q. 7 a. 1 ad 3');
document.write('<OPTION VALUE="#67563">Quodlibet IV, q. 7 a. 2 tit. 1');
document.write('<OPTION VALUE="#67564">Quodlibet IV, q. 7 a. 2 tit. 2');
document.write('<OPTION VALUE="#67565">Quodlibet IV, q. 7 a. 2 arg.');
document.write('<OPTION VALUE="#67566">Quodlibet IV, q. 7 a. 2 s. c.');
document.write('<OPTION VALUE="#67567">Quodlibet IV, q. 7 a. 2 co.');
document.write('<OPTION VALUE="#67568">Quodlibet IV, q. 7 a. 2 ad arg.');
document.write('<OPTION VALUE="#67569">Quodlibet IV, q. 8 pr.');
document.write('<OPTION VALUE="#67570">Quodlibet IV, q. 8 pr. 1');
document.write('<OPTION VALUE="#67571">Quodlibet IV, q. 8 pr. 2');
document.write('<OPTION VALUE="#67572">Quodlibet IV, q. 8 pr. 3');
document.write('<OPTION VALUE="#67573">Quodlibet IV, q. 8 pr. 4');
document.write('<OPTION VALUE="#67574">Quodlibet IV, q. 8 a. 1 tit. 1');
document.write('<OPTION VALUE="#67575">Quodlibet IV, q. 8 a. 1 tit. 2');
document.write('<OPTION VALUE="#67576">Quodlibet IV, q. 8 a. 1 arg.');
document.write('<OPTION VALUE="#67577">Quodlibet IV, q. 8 a. 1 s. c.');
document.write('<OPTION VALUE="#67578">Quodlibet IV, q. 8 a. 1 co.');
document.write('<OPTION VALUE="#67579">Quodlibet IV, q. 8 a. 1 ad arg.');
document.write('<OPTION VALUE="#67580">Quodlibet IV, q. 8 a. 2 tit. 1');
document.write('<OPTION VALUE="#67581">Quodlibet IV, q. 8 a. 2 tit. 2');
document.write('<OPTION VALUE="#67582">Quodlibet IV, q. 8 a. 2 arg.');
document.write('<OPTION VALUE="#67583">Quodlibet IV, q. 8 a. 2 s. c.');
document.write('<OPTION VALUE="#67584">Quodlibet IV, q. 8 a. 2 co.');
document.write('<OPTION VALUE="#67585">Quodlibet IV, q. 8 a. 2 ad 1');
document.write('<OPTION VALUE="#67586">Quodlibet IV, q. 8 a. 3 tit. 1');
document.write('<OPTION VALUE="#67587">Quodlibet IV, q. 8 a. 3 tit. 2');
document.write('<OPTION VALUE="#67588">Quodlibet IV, q. 8 a. 3 arg.');
document.write('<OPTION VALUE="#67589">Quodlibet IV, q. 8 a. 3 s. c.');
document.write('<OPTION VALUE="#67590">Quodlibet IV, q. 8 a. 3 co.');
document.write('<OPTION VALUE="#67591">Quodlibet IV, q. 8 a. 3 ad arg.');
document.write('<OPTION VALUE="#67592">Quodlibet IV, q. 8 a. 4 tit. 1');
document.write('<OPTION VALUE="#67593">Quodlibet IV, q. 8 a. 4 tit. 2');
document.write('<OPTION VALUE="#67594">Quodlibet IV, q. 8 a. 4 arg. 1');
document.write('<OPTION VALUE="#67595">Quodlibet IV, q. 8 a. 4 arg. 2');
document.write('<OPTION VALUE="#67596">Quodlibet IV, q. 8 a. 4 s. c.');
document.write('<OPTION VALUE="#67597">Quodlibet IV, q. 8 a. 4 co.');
document.write('<OPTION VALUE="#67598">Quodlibet IV, q. 9 pr.');
document.write('<OPTION VALUE="#67599">Quodlibet IV, q. 9 pr. 1');
document.write('<OPTION VALUE="#67600">Quodlibet IV, q. 9 pr. 2');
document.write('<OPTION VALUE="#67601">Quodlibet IV, q. 9 pr. 3');
document.write('<OPTION VALUE="#67602">Quodlibet IV, q. 9 a. 1 tit. 1');
document.write('<OPTION VALUE="#67603">Quodlibet IV, q. 9 a. 1 tit. 2');
document.write('<OPTION VALUE="#67604">Quodlibet IV, q. 9 a. 1 arg. 1');
document.write('<OPTION VALUE="#67605">Quodlibet IV, q. 9 a. 1 arg. 2');
document.write('<OPTION VALUE="#67606">Quodlibet IV, q. 9 a. 1 co.');
document.write('<OPTION VALUE="#67607">Quodlibet IV, q. 9 a. 1 ad 1');
document.write('<OPTION VALUE="#67608">Quodlibet IV, q. 9 a. 1 ad 2');
document.write('<OPTION VALUE="#67609">Quodlibet IV, q. 9 a. 2 tit. 1');
document.write('<OPTION VALUE="#67610">Quodlibet IV, q. 9 a. 2 tit. 2');
document.write('<OPTION VALUE="#67611">Quodlibet IV, q. 9 a. 2 arg. 1');
document.write('<OPTION VALUE="#67612">Quodlibet IV, q. 9 a. 2 arg. 2');
document.write('<OPTION VALUE="#67613">Quodlibet IV, q. 9 a. 2 arg. 3');
document.write('<OPTION VALUE="#67614">Quodlibet IV, q. 9 a. 2 co.');
document.write('<OPTION VALUE="#67615">Quodlibet IV, q. 9 a. 2 ad 1');
document.write('<OPTION VALUE="#67616">Quodlibet IV, q. 9 a. 2 ad 3');
document.write('<OPTION VALUE="#67617">Quodlibet IV, q. 9 a. 3 tit. 1');
document.write('<OPTION VALUE="#67618">Quodlibet IV, q. 9 a. 3 tit. 2');
document.write('<OPTION VALUE="#67619">Quodlibet IV, q. 9 a. 3 arg.');
document.write('<OPTION VALUE="#67620">Quodlibet IV, q. 9 a. 3 s. c.');
document.write('<OPTION VALUE="#67621">Quodlibet IV, q. 9 a. 3 co.');
document.write('<OPTION VALUE="#67622">Quodlibet IV, q. 9 a. 3 ad arg.');
document.write('<OPTION VALUE="#67623">Quodlibet IV, q. 10 pr.');
document.write('<OPTION VALUE="#67624">Quodlibet IV, q. 10 pr. 1');
document.write('<OPTION VALUE="#67625">Quodlibet IV, q. 10 pr. 2');
document.write('<OPTION VALUE="#67626">Quodlibet IV, q. 10 a. 1 tit. 1');
document.write('<OPTION VALUE="#67627">Quodlibet IV, q. 10 a. 1 tit. 2');
document.write('<OPTION VALUE="#67628">Quodlibet IV, q. 10 a. 1 arg.');
document.write('<OPTION VALUE="#67629">Quodlibet IV, q. 10 a. 1 s. c.');
document.write('<OPTION VALUE="#67630">Quodlibet IV, q. 10 a. 1 co.');
document.write('<OPTION VALUE="#67631">Quodlibet IV, q. 10 a. 1 ad arg.');
document.write('<OPTION VALUE="#67632">Quodlibet IV, q. 10 a. 2 tit. 1');
document.write('<OPTION VALUE="#67633">Quodlibet IV, q. 10 a. 2 tit. 2');
document.write('<OPTION VALUE="#67634">Quodlibet IV, q. 10 a. 2 arg.');
document.write('<OPTION VALUE="#67635">Quodlibet IV, q. 10 a. 2 s. c.');
document.write('<OPTION VALUE="#67636">Quodlibet IV, q. 10 a. 2 co.');
document.write('<OPTION VALUE="#67637">Quodlibet IV, q. 10 a. 2 ad arg.');
document.write('<OPTION VALUE="#67638">Quodlibet IV, q. 11 pr.');
document.write('<OPTION VALUE="#67639">Quodlibet IV, q. 11 pr. 1');
document.write('<OPTION VALUE="#67640">Quodlibet IV, q. 11 pr. 2');
document.write('<OPTION VALUE="#67641">Quodlibet IV, q. 11 a. 1 tit. 1');
document.write('<OPTION VALUE="#67642">Quodlibet IV, q. 11 a. 1 tit. 2');
document.write('<OPTION VALUE="#67643">Quodlibet IV, q. 11 a. 1 arg. 1');
document.write('<OPTION VALUE="#67644">Quodlibet IV, q. 11 a. 1 arg. 2');
document.write('<OPTION VALUE="#67645">Quodlibet IV, q. 11 a. 1 co.');
document.write('<OPTION VALUE="#67646">Quodlibet IV, q. 11 a. 1 ad 1');
document.write('<OPTION VALUE="#67647">Quodlibet IV, q. 11 a. 1 ad 2');
document.write('<OPTION VALUE="#67648">Quodlibet IV, q. 11 a. 2 tit. 1');
document.write('<OPTION VALUE="#67649">Quodlibet IV, q. 11 a. 2 tit. 2');
document.write('<OPTION VALUE="#67650">Quodlibet IV, q. 11 a. 2 arg. 1');
document.write('<OPTION VALUE="#67651">Quodlibet IV, q. 11 a. 2 arg. 2');
document.write('<OPTION VALUE="#67652">Quodlibet IV, q. 11 a. 2 s. c.');
document.write('<OPTION VALUE="#67653">Quodlibet IV, q. 11 a. 2 co.');
document.write('<OPTION VALUE="#67654">Quodlibet IV, q. 11 a. 2 ad 1');
document.write('<OPTION VALUE="#67655">Quodlibet IV, q. 11 a. 2 ad 2');
document.write('<OPTION VALUE="#67656">Quodlibet IV, q. 12 pr.');
document.write('<OPTION VALUE="#67657">Quodlibet IV, q. 12 pr. 1');
document.write('<OPTION VALUE="#67658">Quodlibet IV, q. 12 pr. 2');
document.write('<OPTION VALUE="#67659">Quodlibet IV, q. 12 a. 1 tit. 1');
document.write('<OPTION VALUE="#67660">Quodlibet IV, q. 12 a. 1 tit. 2');
document.write('<OPTION VALUE="#67661">Quodlibet IV, q. 12 a. 1 arg. 1');
document.write('<OPTION VALUE="#67662">Quodlibet IV, q. 12 a. 1 arg. 2');
document.write('<OPTION VALUE="#67663">Quodlibet IV, q. 12 a. 1 arg. 3');
document.write('<OPTION VALUE="#67664">Quodlibet IV, q. 12 a. 1 arg. 4');
document.write('<OPTION VALUE="#67665">Quodlibet IV, q. 12 a. 1 arg. 5');
document.write('<OPTION VALUE="#67666">Quodlibet IV, q. 12 a. 1 arg. 6');
document.write('<OPTION VALUE="#67667">Quodlibet IV, q. 12 a. 1 arg. 7');
document.write('<OPTION VALUE="#67668">Quodlibet IV, q. 12 a. 1 arg. 8');
document.write('<OPTION VALUE="#67669">Quodlibet IV, q. 12 a. 1 arg. 9');
document.write('<OPTION VALUE="#67670">Quodlibet IV, q. 12 a. 1 arg. 10');
document.write('<OPTION VALUE="#67671">Quodlibet IV, q. 12 a. 1 arg. 11');
document.write('<OPTION VALUE="#67672">Quodlibet IV, q. 12 a. 1 arg. 12');
document.write('<OPTION VALUE="#67673">Quodlibet IV, q. 12 a. 1 arg. 13');
document.write('<OPTION VALUE="#67674">Quodlibet IV, q. 12 a. 1 arg. 14');
document.write('<OPTION VALUE="#67675">Quodlibet IV, q. 12 a. 1 arg. 15');
document.write('<OPTION VALUE="#67676">Quodlibet IV, q. 12 a. 1 arg. 16');
document.write('<OPTION VALUE="#67677">Quodlibet IV, q. 12 a. 1 arg. 17');
document.write('<OPTION VALUE="#67678">Quodlibet IV, q. 12 a. 1 arg. 18');
document.write('<OPTION VALUE="#67679">Quodlibet IV, q. 12 a. 1 arg. 19');
document.write('<OPTION VALUE="#67680">Quodlibet IV, q. 12 a. 1 arg. 20');
document.write('<OPTION VALUE="#67681">Quodlibet IV, q. 12 a. 1 arg. 21');
document.write('<OPTION VALUE="#67682">Quodlibet IV, q. 12 a. 1 arg. 22');
document.write('<OPTION VALUE="#67683">Quodlibet IV, q. 12 a. 1 arg. 23');
document.write('<OPTION VALUE="#67684">Quodlibet IV, q. 12 a. 1 s. c. 1');
document.write('<OPTION VALUE="#67685">Quodlibet IV, q. 12 a. 1 s. c. 2');
document.write('<OPTION VALUE="#67686">Quodlibet IV, q. 12 a. 1 s. c. 3');
document.write('<OPTION VALUE="#67687">Quodlibet IV, q. 12 a. 1 s. c. 4');
document.write('<OPTION VALUE="#67688">Quodlibet IV, q. 12 a. 1 s. c. 5');
document.write('<OPTION VALUE="#67689">Quodlibet IV, q. 12 a. 1 s. c. 6');
document.write('<OPTION VALUE="#67690">Quodlibet IV, q. 12 a. 1 co.');
document.write('<OPTION VALUE="#67691">Quodlibet IV, q. 12 a. 1 ad 1');
document.write('<OPTION VALUE="#67692">Quodlibet IV, q. 12 a. 1 ad 2');
document.write('<OPTION VALUE="#67693">Quodlibet IV, q. 12 a. 1 ad 3');
document.write('<OPTION VALUE="#67694">Quodlibet IV, q. 12 a. 1 ad 4');
document.write('<OPTION VALUE="#67695">Quodlibet IV, q. 12 a. 1 ad 5');
document.write('<OPTION VALUE="#67696">Quodlibet IV, q. 12 a. 1 ad 6');
document.write('<OPTION VALUE="#67697">Quodlibet IV, q. 12 a. 1 ad 7');
document.write('<OPTION VALUE="#67698">Quodlibet IV, q. 12 a. 1 ad 8');
document.write('<OPTION VALUE="#67699">Quodlibet IV, q. 12 a. 1 ad 9');
document.write('<OPTION VALUE="#67700">Quodlibet IV, q. 12 a. 1 ad 10');
document.write('<OPTION VALUE="#67701">Quodlibet IV, q. 12 a. 1 ad 11');
document.write('<OPTION VALUE="#67702">Quodlibet IV, q. 12 a. 1 ad 12');
document.write('<OPTION VALUE="#67703">Quodlibet IV, q. 12 a. 1 ad 13');
document.write('<OPTION VALUE="#67704">Quodlibet IV, q. 12 a. 1 ad 14');
document.write('<OPTION VALUE="#67705">Quodlibet IV, q. 12 a. 1 ad 15');
document.write('<OPTION VALUE="#67706">Quodlibet IV, q. 12 a. 1 ad 16');
document.write('<OPTION VALUE="#67707">Quodlibet IV, q. 12 a. 1 ad 17');
document.write('<OPTION VALUE="#67708">Quodlibet IV, q. 12 a. 1 ad 18');
document.write('<OPTION VALUE="#67709">Quodlibet IV, q. 12 a. 1 ad 19');
document.write('<OPTION VALUE="#67710">Quodlibet IV, q. 12 a. 1 ad 20');
document.write('<OPTION VALUE="#67711">Quodlibet IV, q. 12 a. 1 ad 21');
document.write('<OPTION VALUE="#67712">Quodlibet IV, q. 12 a. 1 ad 22');
document.write('<OPTION VALUE="#67713">Quodlibet IV, q. 12 a. 1 ad 23');
document.write('<OPTION VALUE="#67714">Quodlibet IV, q. 12 a. 2 tit. 1');
document.write('<OPTION VALUE="#67715">Quodlibet IV, q. 12 a. 2 tit. 2');
document.write('<OPTION VALUE="#67716">Quodlibet IV, q. 12 a. 2 arg. 1');
document.write('<OPTION VALUE="#67717">Quodlibet IV, q. 12 a. 2 arg. 2');
document.write('<OPTION VALUE="#67718">Quodlibet IV, q. 12 a. 2 arg. 3');
document.write('<OPTION VALUE="#67719">Quodlibet IV, q. 12 a. 2 arg. 4');
document.write('<OPTION VALUE="#67720">Quodlibet IV, q. 12 a. 2 arg. 5');
document.write('<OPTION VALUE="#67721">Quodlibet IV, q. 12 a. 2 arg. 6');
document.write('<OPTION VALUE="#67722">Quodlibet IV, q. 12 a. 2 arg. 7');
document.write('<OPTION VALUE="#67723">Quodlibet IV, q. 12 a. 2 arg. 8');
document.write('<OPTION VALUE="#67724">Quodlibet IV, q. 12 a. 2 arg. 9');
document.write('<OPTION VALUE="#67725">Quodlibet IV, q. 12 a. 2 arg. 10');
document.write('<OPTION VALUE="#67726">Quodlibet IV, q. 12 a. 2 arg. 11');
document.write('<OPTION VALUE="#67727">Quodlibet IV, q. 12 a. 2 arg. 12');
document.write('<OPTION VALUE="#67728">Quodlibet IV, q. 12 a. 2 arg. 13');
document.write('<OPTION VALUE="#67729">Quodlibet IV, q. 12 a. 2 arg. 14');
document.write('<OPTION VALUE="#67730">Quodlibet IV, q. 12 a. 2 arg. 15');
document.write('<OPTION VALUE="#67731">Quodlibet IV, q. 12 a. 2 arg. 16');
document.write('<OPTION VALUE="#67732">Quodlibet IV, q. 12 a. 2 s. c. 1');
document.write('<OPTION VALUE="#67733">Quodlibet IV, q. 12 a. 2 s. c. 2');
document.write('<OPTION VALUE="#67734">Quodlibet IV, q. 12 a. 2 s. c. 3');
document.write('<OPTION VALUE="#67735">Quodlibet IV, q. 12 a. 2 co.');
document.write('<OPTION VALUE="#67736">Quodlibet IV, q. 12 a. 2 ad 1');
document.write('<OPTION VALUE="#67737">Quodlibet IV, q. 12 a. 2 ad 2');
document.write('<OPTION VALUE="#67738">Quodlibet IV, q. 12 a. 2 ad 3');
document.write('<OPTION VALUE="#67739">Quodlibet IV, q. 12 a. 2 ad 4');
document.write('<OPTION VALUE="#67740">Quodlibet IV, q. 12 a. 2 ad 5');
document.write('<OPTION VALUE="#67741">Quodlibet IV, q. 12 a. 2 ad 6');
document.write('<OPTION VALUE="#67742">Quodlibet IV, q. 12 a. 2 ad 7');
document.write('<OPTION VALUE="#67743">Quodlibet IV, q. 12 a. 2 ad 8');
document.write('<OPTION VALUE="#67744">Quodlibet IV, q. 12 a. 2 ad 9');
document.write('<OPTION VALUE="#67745">Quodlibet IV, q. 12 a. 2 ad 10');
document.write('<OPTION VALUE="#67746">Quodlibet IV, q. 12 a. 2 ad 11');
document.write('<OPTION VALUE="#67747">Quodlibet IV, q. 12 a. 2 ad 12');
document.write('<OPTION VALUE="#67748">Quodlibet IV, q. 12 a. 2 ad 13');
document.write('<OPTION VALUE="#67749">Quodlibet IV, q. 12 a. 2 ad 14');
document.write('<OPTION VALUE="#67750">Quodlibet IV, q. 12 a. 2 ad 15');
document.write('<OPTION VALUE="#67751">Quodlibet IV, q. 12 a. 2 ad 16');
document.write('</SELECT>');
document.write('<BR><BR>');
document.write('<INPUT TYPE="button" VALUE="Agedum" ONCLICK="go()">');
document.write('</FORM>');
// -->
</SCRIPT>
<BR><HR><BR>
</DIV>
<DIV CLASS="D">Quaestio 1</DIV>
<DIV CLASS="G">Prooemium</DIV>
<P TITLE="Quodlibet IV, q. 1 pr."><A NAME="67476"><SPAN CLASS="tit">[67476] Quodlibet IV, q. 1 pr. </SPAN></A>Quaesitum est de rebus divinis et humanis circa res divinas quaesitum est.- Primo de essentialibus.- Secundo de personalibus. Circa essentialia quaesitum est: primum de scientia Dei.- Secundo de eius potentia.</P>
<DIV CLASS="cuatro" TITLE="Quodlibet IV, q. 1 tit. 1"><A NAME="67477"><SPAN CLASS="tit">[67477] Quodlibet IV, q. 1 tit. 1 </SPAN></A>Circa scientiam quaesitum est utrum in Deo sint plures ideae</DIV>
<BR>
<P TITLE="Quodlibet IV, q. 1 tit. 2"><A NAME="67478"><SPAN CLASS="tit">[67478] Quodlibet IV, q. 1 tit. 2 </SPAN></A>Et videtur quod sic.</P>
<P TITLE="Quodlibet IV, q. 1 arg. 1"><A NAME="67479"><SPAN CLASS="ref">[67479] Quodlibet IV, q. 1 arg. 1 </SPAN></A>Dicit enim Augustinus, in libro LXXXIII quaestionum, quod Deus singula propriis rationibus creavit, et alia ratione hominem, et alia ratione equum. Sed rationes rerum in mente divina dicuntur ideae, ut patet per Augustinum, ibidem. Ergo sunt plures ideae.</P>
<P TITLE="Quodlibet IV, q. 1 arg. 2"><A NAME="67480"><SPAN CLASS="ref">[67480] Quodlibet IV, q. 1 arg. 2 </SPAN></A>Praeterea, secundum hoc sunt aliqua distincta quod Deus earum distinctionem cognoscit. Cognoscit autem earum distinctionem in seipso. Ergo distinctarum rerum sunt in Deo plures et distinctae ideae.</P>
<P TITLE="Quodlibet IV, q. 1 arg. 3"><A NAME="67481"><SPAN CLASS="ref">[67481] Quodlibet IV, q. 1 arg. 3 </SPAN></A>Sed contra, omne nomen quod in divinis dicitur aut est essentiale, ut Deus, aut personale, ut pater, aut notionale, ut generans. Sed hoc nomen idea neque est personale neque notionale, quia non conveniret tribus personis. Ergo est nomen essentiale. Sed nullum essentiale multiplicatur in divinis. Ergo non possumus dicere quod in Deo sint plures ideae.</P>
<P TITLE="Quodlibet IV, q. 1 co."><A NAME="67482"><SPAN CLASS="ref">[67482] Quodlibet IV, q. 1 co. </SPAN></A>Respondeo. Dicendum, quod duplex est pluralitas. Una quidem est pluralitas rerum; et secundum hoc non sunt plures ideae in Deo. Nominat enim idea formam exemplarem. Est autem una res quae est omnium exemplar: scilicet divina essentia, quam omnia imitantur, in quantum sunt et bona sunt. Alia vero pluralitas est secundum intelligentiae rationem; et secundum hoc sunt plures ideae. Licet enim omnes res, in quantum sunt, divinam essentiam imitentur, non tamen uno et eodem modo omnia imitantur ipsam, sed diversimode, et secundum diversos gradus. Sic ergo divina essentia, secundum quod est imitabilis hoc modo ab hac creatura, est propria ratio et idea huiusmodi creaturae; et similiter de aliis: unde secundum hoc sunt plures ideae, secundum quod intelligitur divina essentia secundum diversos respectus quos res habent ad ipsam, eam diversimode imitantes. Huiusmodi autem respectus non solum intelliguntur ab intellectu creato, sed etiam ab intellectu increato ipsius Dei. Scit enim Deus, et ab aeterno scivit, quod diversae creaturae diversimode essent eius essentiam imitaturae; et secundum hoc ab aeterno fuerunt in mente divina plures ideae sicut rationes propriae rerum intellectae in Deo. Hoc enim significat nomen ideae, ut sit scilicet quaedam forma intellecta ab agente, ad cuius similitudinem exterius opus producere intendit; sicut aedificator in mente sua praeconcipit formam domus, quae est quasi idea domus in materia fiendae.</P>
<P TITLE="Quodlibet IV, q. 1 ad 1"><A NAME="67483"><SPAN CLASS="ref">[67483] Quodlibet IV, q. 1 ad 1 </SPAN></A>Ad primum ergo dicendum, quod Augustinus intelligit esse aliam et aliam rationem secundum diversitatem respectuum, ut dictum est.</P>
<P TITLE="Quodlibet IV, q. 1 ad 2"><A NAME="67484"><SPAN CLASS="ref">[67484] Quodlibet IV, q. 1 ad 2 </SPAN></A>Ad secundum dicendum, quod cum dicitur: secundum hoc res sunt distinctae, prout Deus earum distinctionem cognoscit; haec locutio est duplex. Quod enim dicitur: secundum quod Deus cognoscit, potest referri ad cognitionem divinam ex parte cogniti, vel ex parte cognoscentis. Si ex parte cogniti, sic vera est locutio: est enim sensus, quod hoc modo res sunt distinctae sicut Deus cognoscit eas esse distinctas. Si vero referatur ad cognitionem ex parte cognoscentis, sic locutio falsa est: erit enim sensus, quod res cognitae illum modum distinctionis habent in intellectu divino quem habent in seipsis; quod falsum est; quia in seipsis res sunt diversae essentialiter, non autem in intellectu divino; sicut etiam res in se ipsis sunt materialiter, in intellectu autem divino immaterialiter. Et in hoc ultimo sensu procedebat obiectio.</P>
<P TITLE="Quodlibet IV, q. 1 ad 3"><A NAME="67485"><SPAN CLASS="ref">[67485] Quodlibet IV, q. 1 ad 3 </SPAN></A>Ad tertium dicendum, quod ratio illa procedit de pluralitate reali: talis enim pluralitas in nominibus essentialibus non invenitur, sed solum pluralitas quae est secundum intelligentiae rationem.</P>
<BR>
<DIV CLASS="D">Quaestio 2</DIV>
<DIV CLASS="G">Prooemium</DIV>
<P TITLE="Quodlibet IV, q. 2 pr."><A NAME="67486"><SPAN CLASS="ref">[67486] Quodlibet IV, q. 2 pr. </SPAN></A>Deinde quaesitum est de pertinentibus ad potentiam Dei.</P>
<P TITLE="Quodlibet IV, q. 2 pr. 1"><A NAME="67487"><SPAN CLASS="tit">[67487] Quodlibet IV, q. 2 pr. 1 </SPAN></A>Primo utrum in Deo sit virtus.</P>
<P TITLE="Quodlibet IV, q. 2 pr. 2"><A NAME="67488"><SPAN CLASS="tit">[67488] Quodlibet IV, q. 2 pr. 2 </SPAN></A>Secundo de quodam effectu divinae virtutis, utrum scilicet aquae sint super caelos.</P>
<P TITLE="Quodlibet IV, q. 2 pr. 3"><A NAME="67489"><SPAN CLASS="tit">[67489] Quodlibet IV, q. 2 pr. 3 </SPAN></A>Tertio ad quod virtus divina se extendere possit.</P>
<BR>
<DIV CLASS="E">Articulus 1</DIV>
<BR>
<DIV CLASS="cuatro" TITLE="Quodlibet IV, q. 2 a. 1 tit. 1"><A NAME="67490"><SPAN CLASS="tit">[67490] Quodlibet IV, q. 2 a. 1 tit. 1 </SPAN></A>Utrum in Deo sit virtus</DIV>
<BR>
<P TITLE="Quodlibet IV, q. 2 a. 1 tit. 2"><A NAME="67491"><SPAN CLASS="tit">[67491] Quodlibet IV, q. 2 a. 1 tit. 2 </SPAN></A>Ad primum sic proceditur: videtur quod in Deo non sit virtus.</P>
<P TITLE="Quodlibet IV, q. 2 a. 1 arg."><A NAME="67492"><SPAN CLASS="ref">[67492] Quodlibet IV, q. 2 a. 1 arg. </SPAN></A>Quia, ut philosophus dicit, I de caelo virtus est ultimum potentiae. Sed divina potentia non habet ultimum, cum sit infinita. Ergo in Deo non est virtus.</P>
<P TITLE="Quodlibet IV, q. 2 a. 1 s. c."><A NAME="67493"><SPAN CLASS="ref">[67493] Quodlibet IV, q. 2 a. 1 s. c. </SPAN></A>Sed contra, omne immediatum operationis principium virtus est: operatio enim omnis a virtute aliqua procedit. Sed in Deo est aliquod immediatum operationis principium, quia Deus immediate aliqua operatur. Ergo in Deo est virtus.</P>
<P TITLE="Quodlibet IV, q. 2 a. 1 co."><A NAME="67494"><SPAN CLASS="ref">[67494] Quodlibet IV, q. 2 a. 1 co. </SPAN></A>Respondeo. Dicendum, quod virtus, qualitercumque accipiatur, significat potentiae complementum; et inde est quod virtus uniuscuiusque rei est quae bonum facit habentem, et opus eius bonum reddit, ut dicitur in II Ethic. Tunc enim ostenditur potentia esse completa, quando et agens est perfectum, et actio perfecta. Cum ergo potentia Dei sit maxime completa, potissime in Deo virtus invenitur; unde dicitur Sap., XII, 17: <I>virtutem ostendis tu, qui non crederis (...) in virtute consummatus</I>; et in Psal., CXLVI, 5: <I>magnus dominus (...) et magna virtus eius</I>.</P>
<P TITLE="Quodlibet IV, q. 2 a. 1 ad arg."><A NAME="67495"><SPAN CLASS="ref">[67495] Quodlibet IV, q. 2 a. 1 ad arg. </SPAN></A>Ad primum ergo dicendum, quod quandoque virtus notificatur non per aliquid quod de virtute essentialiter praedicetur, sed per id ad quod virtus ordinatur: ab eo enim speciem habet. Sicut Augustinus dicit, quod fides est credere quod non vides: credere enim non est ipsa fides; sed actus ad quem fides ordinatur. Et hoc modo philosophus definit virtutem, cum dicit, quod virtus est ultimum potentiae: quia scilicet virtus rei attenditur in ordine ad hoc in quod ultimo potest; sicut virtus eius qui potest ferre centum libras, ut ipse ibidem dicit, non consistit in hoc ut ferat decem, sed in hoc quod ferat illud ultimum in quod ultimo potest, scilicet centum. Sic ergo virtus cuiuslibet rei non attenditur in uno eorum quae potest, sed respectu totius quod potest. Virtus ergo divina non potest attendi secundum aliquod unum opus ipsius, quia nullum opus eius est quod adaequet eius virtutem, ut Deus amplius facere non possit; sed virtus eius attenditur secundum totum in quod potest: hoc autem est infinitum, quia scilicet Deus infinita facere potest, unde et virtus Dei est infinita; et hoc est ultimum ei, infinita posse; sicut virtuti finitae est ultimum aliqua determinata posse.</P>
<BR>
<DIV CLASS="E">Articulus 2</DIV>
<BR>
<DIV CLASS="cuatro" TITLE="Quodlibet IV, q. 2 a. 2 tit. 1"><A NAME="67496"><SPAN CLASS="tit">[67496] Quodlibet IV, q. 2 a. 2 tit. 1 </SPAN></A>Utrum aquae sint super caelos</DIV>
<BR>
<P TITLE="Quodlibet IV, q. 2 a. 2 tit. 2"><A NAME="67497"><SPAN CLASS="tit">[67497] Quodlibet IV, q. 2 a. 2 tit. 2 </SPAN></A>Ad secundum sic proceditur: videtur quod aquae habentes veram speciem aquae elementaris super caelos existant.</P>
<P TITLE="Quodlibet IV, q. 2 a. 2 arg."><A NAME="67498"><SPAN CLASS="ref">[67498] Quodlibet IV, q. 2 a. 2 arg. </SPAN></A>Homo enim dicitur minor mundus propter similitudinem quam habet cum mundo maiori. Sed videmus quod in corpore humano superponitur cerebrum quod habet naturam aquae, cordi quod habet proprietatem ignis, in quantum est fons naturalis caloris. Ergo etiam in mundo maiori aqua superponitur aliis elementis. Et haec ratio videtur Augustini in XII de Civit. Dei, ubi dicitur de quibusdam, quod <I>ponderibus elementorum moventur; et ideo non putant, aquarum fluidam gravemque naturam in superioribus mundi locis potuisse constitui; qui secundum rationes suas, si ipsi hominem facere potuissent, non ei pituitam, quod Graece phlegma dicitur, et tamquam in elementis corporis nostri aquarum vicem obtinet, in capite ponerent</I>.</P>
<P TITLE="Quodlibet IV, q. 2 a. 2 s. c."><A NAME="67499"><SPAN CLASS="ref">[67499] Quodlibet IV, q. 2 a. 2 s. c. </SPAN></A>Sed contra, partes mundi sunt optime et ordinatissime dispositae secundum suam naturam. Sed id quod habet speciem aquae, naturaliter est ponderosum, et ita naturaliter subsidet corporibus levibus, aeri et igni. Non ergo aliquid habens veram speciem aquae supra caelos existit.</P>
<P TITLE="Quodlibet IV, q. 2 a. 2 co."><A NAME="67500"><SPAN CLASS="ref">[67500] Quodlibet IV, q. 2 a. 2 co. </SPAN></A>Respondeo. Dicendum, quod in sacra Scriptura, quae mentiri non potest, expresse dicitur, aquas esse supra caelum; dicitur enim Genes., I, 7, quod <I>divisit aquas quae sunt sub firmamento, ab aquis quae sunt supra firmamentum</I>; et in Psalmo CXLVII, dicitur: <I>aquae quae super caelos sunt, laudent nomen domini</I>. Et ideo, sicut Augustinus dicit in II super Gen. ad Litt., <I>quoquomodo vel qualescumque aquae ibi sint, esse ibi eas minime dubitemus. Maior quippe est Scripturae huius auctoritas quam omnis humani generis capacitas</I>. Sed, sicut Augustinus, I eiusdem libri, dicit, <I>turpe est nimis et perniciosum, atque maxime cavendum, ut Christianum de his rebus</I>, scilicet naturalibus, <I>quasi secundum Christianas litteras loquentem ita delirare quilibet infidelis audiat, ut, quemadmodum dicitur, toto caelo errare conspiciens, risum tenere vix possit. Et non tam molestum est quod errans homo derideretur, sed quod auctores nostri ab eis qui foris sunt, talia sensisse creduntur, et cum magno eorum exitio de quorum salute satagimus, tamquam indocti reprehenduntur atque respuuntur</I>. Et ideo, sicut ipse subiungit, multiplices expositiones ipse posuit in verbis Genesis, ut sic accipiatur una expositio, quod alteri expositioni non praeiudicetur, quae forte melior est. Sic ergo quod dicitur de aquis supra caelos existentibus, multipliciter intelligi potest. Uno modo ut per firmamentum vel per caelos non intelligamus firmamentum vel caelum in quo sunt sidera, sed aerem, in quo aves volare dicuntur, supra quem aerem aquae vaporabiliter elevantur, et exinde pluviae generantur; et de hac expositione dicit Augustinus in II super Genes. ad Litt.: <I>hanc considerationem dignissimam iudico; quod enim dicitur, neque contra fidem est, et in promptu posito documento credi potest</I>. Si autem per firmamentum vel caelos intelligatur firmamentum ubi sunt sidera posita, sic sciendum est, quod de hoc firmamento diversae opiniones fuerunt. Quidam enim posuerunt firmamentum illud ex quatuor elementis compositum; quae videtur esse positio Empedoclis et secundum hoc, nihil prohibet dicere supra hoc caelum sidereum esse aquas elementares tamquam simpliciores, et super eas etiam ignem, a quo vocetur caelum Empyreum. Aliorum autem positio est, quod caelum vel sit igneae naturae, sicut posuit Plato; vel non sit de natura quatuor elementorum, sed habens altiorem naturam, sicut posuit Aristoteles. Utroque istorum supposito, inconveniens videtur supra firmamentum illud aquam elementarem materialiter esse dispositam. Nunc enim, sicut Augustinus dicit in II super Gen., quemadmodum Deus instituerit naturas rerum, nos convenit quaerere; non quid in eis vel ex eis miraculum potentiae suae velit operari. Sed tamen aliquales aquas supra huiusmodi firmamentum ponere possumus. Uno modo ut per aquas intelligamus totam materiam corporalem, sicut accipitur in principio Genesis, secundum expositionem Augustini. Et ideo secundum hunc intellectum non est aliud dicere, quam aliquid de materia corporali super hos caelos existere: et hoc etiam a dictis philosophorum modernorum non discordat, qui ponunt supra octavam sphaeram, in qua sunt stellae, aliam sphaeram, in qua nulla est stella. Et hanc expositionem ponit Augustinus super Genes. contra Manichaeos. Alio modo potest dici, quod sicut caelum Empyreum dicitur igneum, non quia habeat speciem ignis, sed propter splendorem; ita etiam aquae super caelos dicuntur, non quia habeant speciem aquae, sed quia habent diaphaneitatem ad modum aquae: ut sic supremum caelum, secundum quod Empyreum dicitur, sit totum splendidum; secundum autem, quod dicitur aqueum, sit totum diaphanum; tertium autem caelum, quod dicitur sidereum, sit partim lucidum, partim diaphanum. Sic ergo secundum quamcumque opinionem potest veritas sacrae Scripturae salvari diversimode. Unde non est coarctandus sensus sacrae Scripturae ad aliquid horum.</P>
<P TITLE="Quodlibet IV, q. 2 a. 2 ad arg."><A NAME="67501"><SPAN CLASS="ref">[67501] Quodlibet IV, q. 2 a. 2 ad arg. </SPAN></A>Ad primum ergo dicendum, quod homo assimilatur maiori mundo quantum ad aliquid in quantum constat ex corporali et spirituali natura, sicut et totum universum; non tamen quantum ad omnia assimilatur universo. Ordo enim partium in homine non est secundum quod exigit eorum natura, sed prout exigit ratio finis. Ponitur enim cor in medio, ut ex eo diffundantur operationes vitae de facili per totum corpus. Cerebrum autem ponitur in supremo, ut operationes animales, quae ibi quodammodo perficiuntur, non impediantur per diversas corporis transmutationes; sicut etiam ordo cognitionis humanae non est secundum ordinem naturalem cognoscibilium, sed quoad nos. Augustinus autem non inducit hoc asserendo, sed obviando his qui Scripturam prave interpretantur.</P>
<BR>
<DIV CLASS="D">Quaestio 3</DIV>
<DIV CLASS="G">Prooemium</DIV>
<P TITLE="Quodlibet IV, q. 3 pr."><A NAME="67502"><SPAN CLASS="ref">[67502] Quodlibet IV, q. 3 pr. </SPAN></A>Deinde considerandum est de his ad quae divina potentia se extendere potest. Et circa hoc quaeruntur duo.</P>
<P TITLE="Quodlibet IV, q. 3 pr. 1"><A NAME="67503"><SPAN CLASS="tit">[67503] Quodlibet IV, q. 3 pr. 1 </SPAN></A>Primo utrum Deus possit aliquid in nihilum redigere.</P>
<P TITLE="Quodlibet IV, q. 3 pr. 2"><A NAME="67504"><SPAN CLASS="tit">[67504] Quodlibet IV, q. 3 pr. 2 </SPAN></A>Secundo si aliquid esset in nihilum redactum, utrum Deus possit illud reparare idem numero.</P>
<BR>
<DIV CLASS="E">Articulus 1</DIV>
<BR>
<DIV CLASS="cuatro" TITLE="Quodlibet IV, q. 3 a. 1 tit. 1"><A NAME="67505"><SPAN CLASS="tit">[67505] Quodlibet IV, q. 3 a. 1 tit. 1 </SPAN></A>Utrum Deus possit aliquid in nihilum redigere</DIV>
<BR>
<P TITLE="Quodlibet IV, q. 3 a. 1 tit. 2"><A NAME="67506"><SPAN CLASS="tit">[67506] Quodlibet IV, q. 3 a. 1 tit. 2 </SPAN></A>Ad primum sic proceditur: videtur quod Deus possit aliquid in nihilum redigere.</P>
<P TITLE="Quodlibet IV, q. 3 a. 1 arg. 1"><A NAME="67507"><SPAN CLASS="ref">[67507] Quodlibet IV, q. 3 a. 1 arg. 1 </SPAN></A>Aequalis enim est distantia non entis ad ens, et entis ad non ens. Sed Deus potest ex nihilo aliquid facere. Ergo Deus potest ex aliquo facere nihil.</P>
<P TITLE="Quodlibet IV, q. 3 a. 1 arg. 2"><A NAME="67508"><SPAN CLASS="ref">[67508] Quodlibet IV, q. 3 a. 1 arg. 2 </SPAN></A>Sed contra, Deus non potest esse causa defectiva. Sed causa quae facit tendere in non esse, est causa defectiva. Ergo Deus non potest redigere aliquid in nihilum.</P>
<P TITLE="Quodlibet IV, q. 3 a. 1 co."><A NAME="67509"><SPAN CLASS="ref">[67509] Quodlibet IV, q. 3 a. 1 co. </SPAN></A>Respondeo. Dicendum, quod de potentia Dei dupliciter loqui possumus: uno modo absolute, considerando eius potentiam; alio modo, considerando ipsam in ordine ad sapientiam vel praescientiam suam. Loquendo ergo absolute de Dei potentia, sic Deus potest universam creaturam redigere in nihilum. Cuius ratio est, quia creatura non solum producitur in esse Deo agente, sed etiam per actionem Dei conservatur in esse, secundum illud ad Hebr., I, 3: <I>portans omnia verbo virtutis suae</I>. Unde Augustinus dicit, IV super Gen. ad litteram, quod <I>virtus Dei si aliquando ab eis quae creata sunt, regendis cessaret, simul et illorum cessaret species, omnisque natura concideret</I>. Sicut autem Deus propria voluntate agit, et non ex necessitate naturae ad rerum productionem, ita etiam ad earum conservationem. Et ideo potest subtrahere suam actionem a rebus conservandis, et hoc ipso omnia in nihilum deciderent. Si vero loquamur de potentia Dei in ordine ad eius sapientiam et praescientiam, sic non potest fieri quod res in nihilum redigatur, quia non habet hoc divina sapientia: <I>creavit enim (Deus), ut essent omnia</I>, ut dicitur Sap., I, 14, non ut in nihilum cederent.</P>
<P TITLE="Quodlibet IV, q. 3 a. 1 ad 1"><A NAME="67510"><SPAN CLASS="ref">[67510] Quodlibet IV, q. 3 a. 1 ad 1 </SPAN></A>Primum ergo concedimus, secundum quod procedit de potentia absoluta.</P>
<P TITLE="Quodlibet IV, q. 3 a. 1 ad 2"><A NAME="67511"><SPAN CLASS="ref">[67511] Quodlibet IV, q. 3 a. 1 ad 2 </SPAN></A>Ad secundum dicendum, quod causa defectus alicuius potest esse aliquid dupliciter. Uno modo ex propria intentione, sicut cum aliquid subtrahendo lumen causat tenebras; et hoc modo non oportet quod sit causa defectiva illud quod causat defectum. Sic autem Deus potest esse alicuius defectus causa, vel excaecationis, vel obdurationis, vel etiam annihilationis, si vellet. Alio modo aliquid potest esse causa defectus praeter intentionem; et sic semper oportet quod causa defectus sit defectiva, quia ex defectu agentis contingit quod non inducat perfectionem in suo effectu. Et sic Deus nullo modo potest esse causa defectus, vel tendendi in non esse.</P>
<BR>
<DIV CLASS="E">Articulus 2</DIV>
<BR>
<DIV CLASS="cuatro" TITLE="Quodlibet IV, q. 3 a. 2 tit. 1"><A NAME="67512"><SPAN CLASS="tit">[67512] Quodlibet IV, q. 3 a. 2 tit. 1 </SPAN></A>Si aliquid esset in nihilum redactum, utrum Deus possit illud reparare idem numero</DIV>
<BR>
<P TITLE="Quodlibet IV, q. 3 a. 2 tit. 2"><A NAME="67513"><SPAN CLASS="tit">[67513] Quodlibet IV, q. 3 a. 2 tit. 2 </SPAN></A>Circa secundum sic proceditur: videtur quod Deus non possit id quod in nihilum redactum est, idem numero reparare.</P>
<P TITLE="Quodlibet IV, q. 3 a. 2 arg. 1"><A NAME="67514"><SPAN CLASS="ref">[67514] Quodlibet IV, q. 3 a. 2 arg. 1 </SPAN></A>Dicit enim philosophus in II de generatione, quod ea quorum substantia corrumpitur, non reiterantur eadem numero. Sed eorum quae in nihilum rediguntur, substantia corrumpitur. Ergo eadem numero iterari non possunt.</P>
<P TITLE="Quodlibet IV, q. 3 a. 2 arg. 2"><A NAME="67515"><SPAN CLASS="ref">[67515] Quodlibet IV, q. 3 a. 2 arg. 2 </SPAN></A>Sed contra, est quod Augustinus dicit, IV de Civit. Dei: <I>si caro humana omnibus periisset modis, nec ulla eius materies in ullis latebris remansisset, nonne si vellet, eam repararet omnipotens?</I> Sed nulla materia remanente de re corrupta, quod corrumpitur, in nihilum redigitur. Ergo Deus id quod in nihilum est redactum, potest idem numero reparare.</P>
<P TITLE="Quodlibet IV, q. 3 a. 2 arg. 3"><A NAME="67516"><SPAN CLASS="ref">[67516] Quodlibet IV, q. 3 a. 2 arg. 3 </SPAN></A>Praeterea, differentia est causa numeri, sicut Damascenus dicit. Sed nihilum non facit aliquam differentiam: quia non entis non sunt species et differentiae, secundum philosophum. Ergo id quod reparatur a Deo potest esse unum et idem numero, quamvis in nihilum fuerit redactum.</P>
<P TITLE="Quodlibet IV, q. 3 a. 2 co."><A NAME="67517"><SPAN CLASS="ref">[67517] Quodlibet IV, q. 3 a. 2 co. </SPAN></A>Respondeo. Dicendum, quod in his quae in nihilum redigi possunt, est quaedam differentia attendenda. Quaedam enim sunt quorum unitas in sui ratione habet durationis continuitatem, sicut patet in motu et tempore; et ideo interruptio talium indirecte contrariatur unitati eorum secundum numerum. Ea vero quae contradictionem implicant, non continentur sub numero Deo possibilium, quia deficiunt a ratione entis: et ideo, si huiusmodi in nihilum redigantur, Deus ea non potest eadem numero reparare. Hoc enim esset facere contradictoria simul esse vera; puta si motus interruptus esset unus. Alia vero sunt quorum unitas non habet in sui ratione continuitatem durationis, sicut unitas rerum permanentium, nisi per accidens, in quantum eorum esse subiectum est motui: sic enim et mensurantur huiusmodi tempore, et eorum esse est unum et continuum, secundum unitatem et continuitatem temporis. Et quia natura agens non potest ista producere sine motu, inde est quod naturale agens non potest huiusmodi reparare eadem numero, si in nihilum redacta fuerint, vel si fuerint secundum substantiam corrupta. Sed Deus potest reparare huiusmodi et sine motu, quia in eius potestate est quod producat effectus sine causis mediis; et ideo potest eadem numero reparare, etiamsi in nihilum elapsa fuerint.</P>
<P TITLE="Quodlibet IV, q. 3 a. 2 ad 1"><A NAME="67518"><SPAN CLASS="ref">[67518] Quodlibet IV, q. 3 a. 2 ad 1 </SPAN></A>Unde patet responsio ad primum et secundum.</P>
<P TITLE="Quodlibet IV, q. 3 a. 2 ad 3"><A NAME="67519"><SPAN CLASS="ref">[67519] Quodlibet IV, q. 3 a. 2 ad 3 </SPAN></A>Ad tertium dicendum, quod nihilum non est differentia alicuius entis, si per hoc quod aliquid reducatur in nihilum, interrumpatur continuatio essendi, quae pertinet ad unitatem motus, et eorum quae consequuntur ad motum.</P>
<BR>
<DIV CLASS="D">Quaestio 4</DIV>
<DIV CLASS="G">Prooemium</DIV>
<P TITLE="Quodlibet IV, q. 4 pr."><A NAME="67520"><SPAN CLASS="ref">[67520] Quodlibet IV, q. 4 pr. </SPAN></A>Deinde quaesitum est de personalibus quae pertinent ad personam filii.- Primo quantum ad naturam divinam.- Secundo quantum ad naturam assumptam. Circa primum quaesita sunt duo.</P>
<P TITLE="Quodlibet IV, q. 4 pr. 1"><A NAME="67521"><SPAN CLASS="tit">[67521] Quodlibet IV, q. 4 pr. 1 </SPAN></A>Primo utrum pater eodem verbo dicat se et creaturam.</P>
<P TITLE="Quodlibet IV, q. 4 pr. 2"><A NAME="67522"><SPAN CLASS="tit">[67522] Quodlibet IV, q. 4 pr. 2 </SPAN></A>Secundo utrum filius sua filiatione distinguatur a spiritu sancto.</P>
<BR>
<DIV CLASS="E">Articulus 1</DIV>
<BR>
<DIV CLASS="cuatro" TITLE="Quodlibet IV, q. 4 a. 1 tit. 1"><A NAME="67523"><SPAN CLASS="tit">[67523] Quodlibet IV, q. 4 a. 1 tit. 1 </SPAN></A>Utrum pater eodem verbo dicat se et creaturam</DIV>
<BR>
<P TITLE="Quodlibet IV, q. 4 a. 1 tit. 2"><A NAME="67524"><SPAN CLASS="tit">[67524] Quodlibet IV, q. 4 a. 1 tit. 2 </SPAN></A>Ad primum sic proceditur. Videtur quod pater non eodem verbo dicat se et creaturam.</P>
<P TITLE="Quodlibet IV, q. 4 a. 1 arg. 1"><A NAME="67525"><SPAN CLASS="ref">[67525] Quodlibet IV, q. 4 a. 1 arg. 1 </SPAN></A>Dicere enim se, soli patri convenit, ut Augustinus dicit, VII de Trinit. Sed dicere creaturam convenit toti Trinitati: ea enim quae important respectum ad creaturam, toti Trinitati conveniunt, ut patet per Dionysium, II cap. de Divin. Nomin. Ergo pater non eodem verbo dicit se et creaturam.</P>
<P TITLE="Quodlibet IV, q. 4 a. 1 arg. 2"><A NAME="67526"><SPAN CLASS="ref">[67526] Quodlibet IV, q. 4 a. 1 arg. 2 </SPAN></A>Praeterea, creatura procedit a Deo per modum voluntatis; filius autem, qui est verbum quo pater dicit seipsum, procedit a Deo per modum naturae: quia, ut Hilarius dicit in libro de synodis, <I>omnibus creaturis substantiam voluntas Dei attulit; filio autem naturam dedit nativitas</I>. Ergo non est idem verbum quo pater dicit seipsum, et quo dicit creaturam.</P>
<P TITLE="Quodlibet IV, q. 4 a. 1 s. c."><A NAME="67527"><SPAN CLASS="ref">[67527] Quodlibet IV, q. 4 a. 1 s. c. </SPAN></A>Sed contra, est quod Augustinus dicit, II super Genesim ad litteram, quod <I>dixit, et facta sunt, id est verbum genuit, in quo erat ut fieret creatura</I>. Sed verbum genuit dicens seipsum. Ergo idem est verbum quo dicit seipsum, et quo dicit creaturam.</P>
<P TITLE="Quodlibet IV, q. 4 a. 1 co."><A NAME="67528"><SPAN CLASS="ref">[67528] Quodlibet IV, q. 4 a. 1 co. </SPAN></A>Respondeo. Dicendum, quod, sicut Augustinus dicit, XV de Trinit., verbum Dei repraesentatur aliqualiter per verbum nostri intellectus, quod nihil est aliud quam quaedam acceptio actualis nostrae notitiae: cum enim id quod scimus, actu considerando concipimus, hoc verbum nostri intellectus est, et hoc est quod verbo exteriori significamus. Sed quia nos non totum id quod habitu scimus, actu mente concipimus, sed de uno intelligibili movemur ad aliud; inde est quod in nobis non est unum solum verbum mentale, sed multa, quorum nullum adaequat nostram scientiam. Sed Deus quidquid scit, actu intelligit; et ideo in mente eius non succedit verbum verbo: et sicut eadem scientia scit se et omnia alia, ita etiam eodem verbo exprimit seipsum et omnia alia: nec esset eius verbum perfectum, ut Augustinus in eodem Lib. dicit, si aliquid minus esset in eius verbo quam in eius scientia. Unde quidquid pater scit, totum unico suo verbo dicit. Et sic necesse est quod idem verbum sit quo dicit seipsum et quo dicit creaturam.</P>
<P TITLE="Quodlibet IV, q. 4 a. 1 ad 1"><A NAME="67529"><SPAN CLASS="ref">[67529] Quodlibet IV, q. 4 a. 1 ad 1 </SPAN></A>Ad primum ergo dicendum, quod dicere, si proprie sumatur, est producere verbum: quod soli patri convenit. Et ideo, si dicere in divinis proprie sumatur, solus pater dicit, quia solus ipse generat verbum. Hoc enim verbo exprimitur quidquid tota Trinitas scit, quia trium personarum est una scientia. Et ex hac ratione verbum importat respectum ad creaturam, in quantum est expressio quaedam scientiae quam pater communiter habet cum aliis personis de creatura.</P>
<P TITLE="Quodlibet IV, q. 4 a. 1 ad 2"><A NAME="67530"><SPAN CLASS="ref">[67530] Quodlibet IV, q. 4 a. 1 ad 2 </SPAN></A>Ad secundum dicendum, quod aliud est verbum, et id quod dicitur verbo: hoc enim verbo quod est lapis, significatur res quae non est verbum, sed corpus. Unde nihil prohibet creaturam procedere a Deo per modum voluntatis: verbum autem quo dicitur creatura, per modum naturae.</P>
<BR>
<DIV CLASS="E">Articulus 2</DIV>
<BR>
<DIV CLASS="cuatro" TITLE="Quodlibet IV, q. 4 a. 2 tit. 1"><A NAME="67531"><SPAN CLASS="tit">[67531] Quodlibet IV, q. 4 a. 2 tit. 1 </SPAN></A>Utrum filius sua filiatione distinguatur a spiritu sancto</DIV>
<BR>
<P TITLE="Quodlibet IV, q. 4 a. 2 tit. 2"><A NAME="67532"><SPAN CLASS="tit">[67532] Quodlibet IV, q. 4 a. 2 tit. 2 </SPAN></A>Circa secundum sic proceditur: videtur quod filius distinguatur filiatione a spiritu sancto.</P>
<P TITLE="Quodlibet IV, q. 4 a. 2 arg."><A NAME="67533"><SPAN CLASS="ref">[67533] Quodlibet IV, q. 4 a. 2 arg. </SPAN></A>Eodem enim modo aliquis constituitur, et ab alio distinguitur. Sed persona filii constituitur filiatione, quae proprietas est personalis, id est constituens personam filii. Ergo filiatione distinguitur a spiritu sancto.</P>
<P TITLE="Quodlibet IV, q. 4 a. 2 s. c."><A NAME="67534"><SPAN CLASS="ref">[67534] Quodlibet IV, q. 4 a. 2 s. c. </SPAN></A>Sed contra, est quod Boetius dicit in Lib. de Trinit., quod sola relatio in divinis multiplicat Trinitatem; et Anselmus dicit in Lib. de processione spiritus sancti, quod ibi solum distinguuntur personae divinae ubi occurrit relationis oppositio. Sed filius non opponitur relative spiritui sancto filiatione, sed solum patri. Ergo filius non distinguitur filiatione a spiritu sancto, sed solum a patre.</P>
<P TITLE="Quodlibet IV, q. 4 a. 2 co."><A NAME="67535"><SPAN CLASS="ref">[67535] Quodlibet IV, q. 4 a. 2 co. </SPAN></A>Respondeo. Dicendum, quod hoc modo se habent proprietates personales in divinis ad distinguendum personas sicut se habent in rebus naturalibus formae substantiales ad distinguendas species rerum, sic tamen quod a creaturis exempla ad Deum assumpta non omnino similia sunt. In rebus autem naturalibus distinguitur aliquid per formam suam ab alio dupliciter. Uno modo secundum directam oppositionem formae ad formam. Et hoc modo distinguitur unaquaeque res naturalis ab omnibus speciebus sui generis, quae habent formas oppositas, secundum quod genus dividitur oppositis differentiis; sicut sapphyrus distinguitur sua forma ab omnibus aliis speciebus lapidum. Alio modo distinguitur res naturalis per suam formam secundum habere et non habere. Et hoc modo quod habet aliquam formam naturalem, distinguitur ab omnibus non habentibus formam illam: sicut sapphyrus per suam formam naturalem distinguitur non solum ab aliis generibus lapidum, sed a speciebus animalium et plantarum. Sic ergo dicendum, quod filius sua filiatione distinguitur quidem a patre secundum oppositionem relativam filiationis ad paternitatem, sed a spiritu sancto distinguitur filiatione, per hoc quod spiritus sanctus non habet filiationem quam filius habet.</P>
<P TITLE="Quodlibet IV, q. 4 a. 2 ad arg."><A NAME="67536"><SPAN CLASS="ref">[67536] Quodlibet IV, q. 4 a. 2 ad arg. </SPAN></A>Et per hoc patet responsio ad obiecta.</P>
<BR>
<DIV CLASS="D">Quaestio 5</DIV>
<DIV CLASS="G">Prooemium</DIV>
<P TITLE="Quodlibet IV, q. 5 pr."><A NAME="67537"><SPAN CLASS="ref">[67537] Quodlibet IV, q. 5 pr. </SPAN></A>Deinde quaesitum est de filio quantum ad naturam assumptam. Et circa hoc quaesitum est utrum sit unum numero corpus Christi affixum cruci et iacens in sepulcro.</P>
<DIV CLASS="cuatro" TITLE="Quodlibet IV, q. 5 tit. 1"><A NAME="67538"><SPAN CLASS="tit">[67538] Quodlibet IV, q. 5 tit. 1 </SPAN></A>Utrum sit unum numero corpus Christi affixum cruci et iacens in sepulcro</DIV>
<BR>
<P TITLE="Quodlibet IV, q. 5 tit. 2"><A NAME="67539"><SPAN CLASS="tit">[67539] Quodlibet IV, q. 5 tit. 2 </SPAN></A>Et videtur quod non.</P>
<P TITLE="Quodlibet IV, q. 5 arg."><A NAME="67540"><SPAN CLASS="ref">[67540] Quodlibet IV, q. 5 arg. </SPAN></A>Quia quaecumque differunt specie, differunt numero. Sed corpus Christi appensum in cruce et iacens in sepulcro, differt specie eo modo quo mortuum et vivum differunt specie. Ergo non est unum et idem numero.</P>
<P TITLE="Quodlibet IV, q. 5 s. c."><A NAME="67541"><SPAN CLASS="ref">[67541] Quodlibet IV, q. 5 s. c. </SPAN></A>Sed contra, quaecumque sunt unum et idem supposito vel hypostasi, sunt unum et idem numero. Sed corpus Christi iacens in sepulcro et appensum cruci, est unum et idem supposito sive hypostasi, quia hypostasis verbi Dei nunquam separata est ab eius corpore. Ergo corpus Christi est unum et idem numero appensum cruci et iacens in sepulcro.</P>
<P TITLE="Quodlibet IV, q. 5 co."><A NAME="67542"><SPAN CLASS="ref">[67542] Quodlibet IV, q. 5 co. </SPAN></A>Respondeo. Dicendum, quod circa hoc cavendae sunt duae damnatae haereses. Quarum una est Arianorum, qui cum ponerent Christum animam non habuisse, sed verbum fuisse corpori loco animae, per consequens posuerunt quod verbum separatum est in morte a corpore; sicut manifeste patet in quodam sermone Arianorum, contra quem Augustinus disputat. Alia vero est haeresis Galanitarum, quae fuit in sexta synodo damnata; qui cum ponerent unam naturam compositam ex divinitate et humanitate, posuerunt illam naturam simpliciter incorruptibilem; et ita posuerunt corpus Christi simpliciter incorruptum, non solum corruptione putrefactionis, quod fides Catholica tenet, secundum illud Psalm. XV, 10: <I>non dabis sanctum tuum videre corruptionem</I>, sed etiam corruptione quae pertinet ad rationem mortis: quod est impium, ut patet per Damascenum in III Lib. Sic ergo, ad excludendam primam haeresim, oportet nos ponere identitatem secundum suppositum in corpore Christi appenso cruci et posito in sepulcro. Ad excludendum vero secundam haeresim, oportet nos ponere veram differentiam mortis et vitae. Sed quia prima unitas maior est quam secunda differentia, dicendum est, quod est idem numero corpus Christi appensum cruci et iacens in sepulcro.</P>
<P TITLE="Quodlibet IV, q. 5 ad arg."><A NAME="67543"><SPAN CLASS="ref">[67543] Quodlibet IV, q. 5 ad arg. </SPAN></A>Ad primum ergo dicendum, quod ratio illa non tenet in corpore Christi, propter unitatem hypostasis.</P>
<BR>
<DIV CLASS="D">Quaestio 6</DIV>
<DIV CLASS="G">Prooemium</DIV>
<P TITLE="Quodlibet IV, q. 6 pr."><A NAME="67544"><SPAN CLASS="ref">[67544] Quodlibet IV, q. 6 pr. </SPAN></A>Deinde quaesitum est de rebus humanis.- Et primo de gratia.- Secundo de sacramentis.- Tertio de actibus humanis.</P>
<DIV CLASS="cuatro" TITLE="Quodlibet IV, q. 6 tit. 1"><A NAME="67545"><SPAN CLASS="tit">[67545] Quodlibet IV, q. 6 tit. 1 </SPAN></A>Circa primum quaerebatur utrum Deus semper faciat novam gratiam</DIV>
<BR>
<P TITLE="Quodlibet IV, q. 6 tit. 2"><A NAME="67546"><SPAN CLASS="tit">[67546] Quodlibet IV, q. 6 tit. 2 </SPAN></A>Et videtur quod sic.</P>
<P TITLE="Quodlibet IV, q. 6 arg."><A NAME="67547"><SPAN CLASS="ref">[67547] Quodlibet IV, q. 6 arg. </SPAN></A>Augustinus enim, VIII super Genes. ad litteram, comparat infusionem gratiae illuminationi: <I>sicut</I>, inquit, <I>aer, praesente lumine, non factus est lucidus, sed fit, quia si factus esset, non fieret, sed etiam, absente lumine, lucidus maneret; sic homo, Deo praesente, illuminatur, absente autem, continue tenebratur, a quo non locorum intervallis, sed voluntatis aversione disceditur</I>. Sed sol semper facit novum lumen in aere. Ergo Deus semper facit novam gratiam in anima.</P>
<P TITLE="Quodlibet IV, q. 6 s. c."><A NAME="67548"><SPAN CLASS="ref">[67548] Quodlibet IV, q. 6 s. c. </SPAN></A>Sed contra, nobilioris creaturae nobilius est esse. Sed gratia est nobilissima creatura, quia est perfectio naturae rationalis creatae. Ergo eius esse est nobilissimum. Non ergo durat solum in momento: et ita non semper Deus facit novam gratiam.</P>
<P TITLE="Quodlibet IV, q. 6 co."><A NAME="67549"><SPAN CLASS="ref">[67549] Quodlibet IV, q. 6 co. </SPAN></A>Respondeo. Dicendum, quod duplex est actio. Quaedam quae fit cum motu. Et talis actio semper est cum aliqua innovatione, quia semper in motu aliquid fit, et aliquid desinit esse, in quantum acceditur ad terminum et receditur a termino, et propter hoc philosophus dicit, in VII Physic., quod in omni motu est quodam modo fieri et corrumpi. Alia autem actio est quae est sine motu, per simplicem communicationem formae: in quantum scilicet agens suam similitudinem imprimit recipienti disposito. Et talis actio in principio quidem est cum innovatione, secundum quod de novo acquiritur forma in subiecto; sed continuatio ipsius actionis, sicut nullum habet motum adiunctum, sed simplicem influxum, sive communicationem, ita etiam nullam habet innovationem. Et hoc modo causatur gratia a Deo in anima. Unde dicendum est, quod quamdiu durat gratia in anima, Deus in anima operatur causans eam; non tamen ita quod faciat semper novam gratiam, et quod singulis momentis existens corrumpatur; sed quia eamdem gratiam quam primo infudit, semper operatur in anima, conservans ipsam. Quod quidem difficile est ad intelligendum non valentibus abstrahere considerationem suam ab actionibus quae sunt cum motu, in quibus semper aliquid innovatur, ut dictum est.</P>
<P TITLE="Quodlibet IV, q. 6 ad arg."><A NAME="67550"><SPAN CLASS="ref">[67550] Quodlibet IV, q. 6 ad arg. </SPAN></A>Ad primum ergo dicendum, quod lumen semper fit in aere, quia semper actione solis illuminantis conservatur; non quod semper fiat aliud et aliud lumen.</P>
<BR>
<DIV CLASS="D">Quaestio 7</DIV>
<DIV CLASS="G">Prooemium</DIV>
<P TITLE="Quodlibet IV, q. 7 pr."><A NAME="67551"><SPAN CLASS="ref">[67551] Quodlibet IV, q. 7 pr. </SPAN></A>Deinde quaesitum est de sacramenti gratia.</P>
<P TITLE="Quodlibet IV, q. 7 pr. 1"><A NAME="67552"><SPAN CLASS="tit">[67552] Quodlibet IV, q. 7 pr. 1 </SPAN></A>Primo de sacramento poenitentiae; utrum per absolutionem sacerdotis remittatur culpa.</P>
<P TITLE="Quodlibet IV, q. 7 pr. 2"><A NAME="67553"><SPAN CLASS="tit">[67553] Quodlibet IV, q. 7 pr. 2 </SPAN></A>Secundo de sacramento matrimonii; utrum vir possit accipere crucem, si timeatur de incontinentia uxoris non valentis virum sequi.</P>
<BR>
<DIV CLASS="E">Articulus 1</DIV>
<BR>
<DIV CLASS="cuatro" TITLE="Quodlibet IV, q. 7 a. 1 tit. 1"><A NAME="67554"><SPAN CLASS="tit">[67554] Quodlibet IV, q. 7 a. 1 tit. 1 </SPAN></A>Utrum per absolutionem sacerdotis remittatur culpa</DIV>
<BR>
<P TITLE="Quodlibet IV, q. 7 a. 1 tit. 2"><A NAME="67555"><SPAN CLASS="tit">[67555] Quodlibet IV, q. 7 a. 1 tit. 2 </SPAN></A>Ad primum sic procedebatur: videtur quod per absolutionem sacerdotis culpa remittatur.</P>
<P TITLE="Quodlibet IV, q. 7 a. 1 arg. 1"><A NAME="67556"><SPAN CLASS="ref">[67556] Quodlibet IV, q. 7 a. 1 arg. 1 </SPAN></A>Dicit enim Hugo de sancto Victore in libro de sacramentis, quod <I>sententiam Petri sequitur sententia caeli</I>. Sed sententia caeli est de remissione culpae. Ergo remissio culpae sequitur sententiam Petri, quae est sacerdotis absolventis.</P>
<P TITLE="Quodlibet IV, q. 7 a. 1 arg. 2"><A NAME="67557"><SPAN CLASS="ref">[67557] Quodlibet IV, q. 7 a. 1 arg. 2 </SPAN></A>Praeterea, sacramenta sunt medicinae contra peccata. Sed per medicinam sanantur vulnera vel aegritudines. Ergo aegritudo vel vulnus peccati sanatur per sacramentum poenitentiae. Sed sacramentum poenitentiae consummatur in hoc quod dicit: <I>ego te absolvo</I>, sicut sacramentum Baptismi in hoc quod dicit: <I>ego te baptizo</I>. Ergo per absolutionem sacerdotis dimittitur culpa.</P>
<P TITLE="Quodlibet IV, q. 7 a. 1 arg. 3"><A NAME="67558"><SPAN CLASS="ref">[67558] Quodlibet IV, q. 7 a. 1 arg. 3 </SPAN></A>Sed contra, est quod per solam contritionem dimittitur peccatum secundum illud Psalm. XXXI, 5: <I>dixi: confitebor adversum me iniustitias meas domino: et tu remisisti impietatem peccati mei</I>. Sed contritio praecedit absolutionem sacerdotis, quia sacerdos non debet aliquem absolvere, nisi aestimet eum contritum. Ergo remissio culpae praecedit absolutionem sacerdotis; non ergo per absolutionem sacerdotis culpa remittitur.</P>
<P TITLE="Quodlibet IV, q. 7 a. 1 co."><A NAME="67559"><SPAN CLASS="ref">[67559] Quodlibet IV, q. 7 a. 1 co. </SPAN></A>Respondeo. Dicendum, quod sacramenta dupliciter operantur: uno modo secundum quod exhibentur in actu; alio modo secundum quod habentur in voto. Et hoc ideo quia sacramenta operantur ut instrumenta divinae misericordiae iustificantis: Dei autem est respicere hominis cor, secundum illud I Reg. cap. XVI, 7: <I>homines vident ea quae parent, Deus autem intuetur cor</I>. Et ideo, quamvis res naturales non agant nisi praesentialiter adhibitae, sacramenta tamen agunt etiam secundum quod sunt in voto; sed plenius sacramentalem effectum inducunt quando actu exhibentur, sicut in Baptismo. Nam catechumenus, si sit adultus, et habeat Baptismum in voto, iam consecutus est effectum Baptismi quantum ad emundationem a peccato, et consecutionem gratiae, quae est proprius effectus Dei; sed quando actu Baptismum suscipit, consequitur plenius quosdam sacramentales effectus, quia suscipit characterem et remissionem totius poenae. Si quis tamen esset qui non prius haberet Baptismum in voto quam actu baptizaretur, sicut praecipue patet in pueris, simul recipit per Baptismum gratiam remittentem culpam, et omnem alium sacramenti effectum. Et hoc etiam contingeret in adulto, si simul cum baptizaretur, votum Baptismi habere inciperet. Et idem est etiam in sacramento poenitentiae, quod consummatur in dispensatione ministri absolventis. Cum enim aliquis actu absolvitur, consequitur plenarie sacramenti effectum; sed si antequam absolvatur, habeat hoc sacramentum in voto, quando scilicet proponit se subiicere clavibus Ecclesiae, iam virtus clavium operatur in ipso, et consequitur remissionem culpae. Si quis tamen in ipsa absolutione incipit conteri, et claves Ecclesiae habere in voto; in ipsa absolutione sacerdotis culpa ei dimittitur per gratiam, quae infunditur in hoc sacramento, sicut et in aliis sacramentis novae legis; unde quandoque contingit quod aliqui non perfecte contriti, virtute clavium gratiam contritionis consequuntur, dummodo non ponant obicem spiritui sancto; et idem est in aliis sacramentis novae legis, in quibus gratia confertur. Videtur tamen esse differentia inter Baptismum et poenitentiam: propter hoc quod sacramentum poenitentiae semper exhibetur adultis, in quibus ut plurimum contritio praecedit tempore confessionem et absolutionem; Baptismus autem multoties confertur pueris, in quibus votum Baptismi non praecedit. Omnino autem simile appareret, si etiam Baptismus exhiberetur adultis.</P>
<P TITLE="Quodlibet IV, q. 7 a. 1 ad 1"><A NAME="67560"><SPAN CLASS="ref">[67560] Quodlibet IV, q. 7 a. 1 ad 1 </SPAN></A>Ad primum ergo dicendum, quod verbum Hugonis non est sic intelligendum quasi sententia Petri in sacerdote absolvente praecedat tempore sententiam caeli, id est Dei remittentis culpam; sed quia sententiam Petri approbat sententia Dei.</P>
<P TITLE="Quodlibet IV, q. 7 a. 1 ad 2"><A NAME="67561"><SPAN CLASS="ref">[67561] Quodlibet IV, q. 7 a. 1 ad 2 </SPAN></A>Ad secundum dicendum, quod medicina sacramentalis operatur non solum actu adhibita, sed etiam in proposito existens; et ideo quandoque sanatio vulneris praecedit sacramentalem absolutionem.</P>
<P TITLE="Quodlibet IV, q. 7 a. 1 ad 3"><A NAME="67562"><SPAN CLASS="ref">[67562] Quodlibet IV, q. 7 a. 1 ad 3 </SPAN></A>Ad tertium dicendum, quod nunquam potest esse vera contritio sine voto clavium Ecclesiae, quantumcumque sit dolor de peccato praeterito, et propositum abstinendi in futurum; et ideo in contritione culpa remittitur.</P>
<BR>
<DIV CLASS="E">Articulus 2</DIV>
<BR>
<DIV CLASS="cuatro" TITLE="Quodlibet IV, q. 7 a. 2 tit. 1"><A NAME="67563"><SPAN CLASS="tit">[67563] Quodlibet IV, q. 7 a. 2 tit. 1 </SPAN></A>Utrum vir possit accipere crucem, si timeatur de incontinentia uxoris non valentis virum sequi</DIV>
<BR>
<P TITLE="Quodlibet IV, q. 7 a. 2 tit. 2"><A NAME="67564"><SPAN CLASS="tit">[67564] Quodlibet IV, q. 7 a. 2 tit. 2 </SPAN></A>Ad secundum sic proceditur: videtur quod vir possit accipere crucem ad transfretandum ultra mare nolente uxore, si de eius incontinentia timeatur.</P>
<P TITLE="Quodlibet IV, q. 7 a. 2 arg."><A NAME="67565"><SPAN CLASS="ref">[67565] Quodlibet IV, q. 7 a. 2 arg. </SPAN></A>Non debet enim homo praetermittere propriam salutem pro salute aliena. Sed homo procurat salutem propriam per hoc quod cruce signatur, consequens plenam remissionem peccatorum. Ergo non debet hoc praetermittere, ut provideat saluti uxoris.</P>
<P TITLE="Quodlibet IV, q. 7 a. 2 s. c."><A NAME="67566"><SPAN CLASS="ref">[67566] Quodlibet IV, q. 7 a. 2 s. c. </SPAN></A>Sed contra, est quod Augustinus dicit: <I>si abstines sine uxoris voluntate, tribuis ei fornicationis licentiam, et peccatum illius tuae imputabitur abstinentiae</I>. Sed accipiendo crucem impeditur a redditione debiti. Ergo videtur quod peccatum uxoris, si contingat, viro imputetur.</P>
<P TITLE="Quodlibet IV, q. 7 a. 2 co."><A NAME="67567"><SPAN CLASS="ref">[67567] Quodlibet IV, q. 7 a. 2 co. </SPAN></A>Respondeo. Dicendum, quod quae sunt necessitatis, non sunt praetermittenda propter ea quae sunt propriae voluntatis; unde etiam dominus, Matth. XV, 6 reprehendit Pharisaeos, qui docebant praetermittere mandatum de honoratione parentum, ut aliquae voluntariae oblationes Deo offerrentur. Ex necessitate autem viro imminet ut gerat curam uxoris, quia <I>caput mulieris est vir</I>, ut dicitur I ad Cor. XI, 3. Sed quod accipiat crucem ad transfretandum, subiacet propriae voluntati. Unde si uxor sit talis quae sequi non possit propter aliquod legitimum impedimentum, et de eius incontinentia timeatur, non est ei consulendum ut accipiat crucem, et dimittat uxorem. Secus autem est, si uxor continere voluntarie proponat vel velit, et possit sequi virum suum.</P>
<P TITLE="Quodlibet IV, q. 7 a. 2 ad arg."><A NAME="67568"><SPAN CLASS="ref">[67568] Quodlibet IV, q. 7 a. 2 ad arg. </SPAN></A>Ad primum ergo dicendum, quod hoc etiam ad salutem propriam viri pertinet ut gerat curam de salute uxoris, quae viri regimini committitur.</P>
<BR>
<DIV CLASS="D">Quaestio 8</DIV>
<DIV CLASS="G">Prooemium</DIV>
<P TITLE="Quodlibet IV, q. 8 pr."><A NAME="67569"><SPAN CLASS="ref">[67569] Quodlibet IV, q. 8 pr. </SPAN></A>Deinde quaesitum est de actibus humanis.- Et primo de actibus pertinentibus ad praelatos.- Secundo de actibus qui possunt pertinere ad omnes. Pertinet autem ad praelatos praecipere, dispensare in praecepto, excommunicare rebellantes praeceptis, et beneficia ecclesiastica conferre. Unde circa primum quaeruntur quatuor.</P>
<P TITLE="Quodlibet IV, q. 8 pr. 1"><A NAME="67570"><SPAN CLASS="tit">[67570] Quodlibet IV, q. 8 pr. 1 </SPAN></A>Primo de obedientia ad praecepta praelatorum; utrum scilicet religiosus teneatur obedire praelato suo praecipienti ei in virtute obedientiae quod revelet ei crimen fratris occultum.</P>
<P TITLE="Quodlibet IV, q. 8 pr. 2"><A NAME="67571"><SPAN CLASS="tit">[67571] Quodlibet IV, q. 8 pr. 2 </SPAN></A>Secundo circa dispensationem; utrum Papa possit dispensare in bigamia.</P>
<P TITLE="Quodlibet IV, q. 8 pr. 3"><A NAME="67572"><SPAN CLASS="tit">[67572] Quodlibet IV, q. 8 pr. 3 </SPAN></A>Tertio circa excommunicationem; utrum aliquis teneatur vitare excommunicatos illos de quorum excommunicatione etiam inter peritos est diversa sententia, quibusdam dicentibus eos excommunicatos esse, et aliis non esse.</P>
<P TITLE="Quodlibet IV, q. 8 pr. 4"><A NAME="67573"><SPAN CLASS="tit">[67573] Quodlibet IV, q. 8 pr. 4 </SPAN></A>Quarto circa collationem beneficiorum; utrum praelatus Ecclesiae licite possit dare beneficium consanguineo suo idoneo existenti, si aequa facilitate occurrat ei alius magis idoneus.</P>
<BR>
<DIV CLASS="E">Articulus 1</DIV>
<BR>
<DIV CLASS="cuatro" TITLE="Quodlibet IV, q. 8 a. 1 tit. 1"><A NAME="67574"><SPAN CLASS="tit">[67574] Quodlibet IV, q. 8 a. 1 tit. 1 </SPAN></A>Utrum religiosus teneatur obedire praelato suo praecipienti ei in virtute obedientiae quod revelet ei crimen fratris occultum</DIV>
<BR>
<P TITLE="Quodlibet IV, q. 8 a. 1 tit. 2"><A NAME="67575"><SPAN CLASS="tit">[67575] Quodlibet IV, q. 8 a. 1 tit. 2 </SPAN></A>Ad primum sic proceditur: videtur quod subditus non teneatur obedire praelato praecipienti revelationem criminis occulti.</P>
<P TITLE="Quodlibet IV, q. 8 a. 1 arg."><A NAME="67576"><SPAN CLASS="ref">[67576] Quodlibet IV, q. 8 a. 1 arg. </SPAN></A>Nullus enim tenetur obedire alicui in hoc quod non subditur eius iudicio. Sed occulta non subduntur iudicio humano, sed soli iudicio divino. Ergo circa eorum revelationem nullus tenetur obedire praelato praecipienti.</P>
<P TITLE="Quodlibet IV, q. 8 a. 1 s. c."><A NAME="67577"><SPAN CLASS="ref">[67577] Quodlibet IV, q. 8 a. 1 s. c. </SPAN></A>Sed contra, est quod praelatus in capitulo religiosorum potest praecipere id de quo iudex saecularis vel ecclesiasticus potest exigere iuramentum. Sed quandoque iudex saecularis vel ecclesiasticus exigit iuramentum ab aliquo, ut revelet id quod scit de aliquo occulto, ut dicit quaedam decretalis de purgationibus. Ergo, pari ratione, ipse praelatus in capitulo potest etiam religiosis praecipere in virtute ipsius obedientiae, ut dicant ei si quid sciunt de aliquo crimine occulto.</P>
<P TITLE="Quodlibet IV, q. 8 a. 1 co."><A NAME="67578"><SPAN CLASS="ref">[67578] Quodlibet IV, q. 8 a. 1 co. </SPAN></A>Respondeo. Dicendum, quod peccatum dupliciter potest esse occultum. Uno modo simpliciter; ita scilicet quod ad multorum notitiam nullo modo pervenit. Et tale peccatum occultum nocet soli facienti; et ideo qui tale peccatum occultum fratris scit, solum hoc debet intendere ut fratris peccantis salutem procuret. Unde institutus est a domino ordo correctionis fraternae Matth. cap. XVIII, ut primo quidem corripiat aliquis fratrem occulte peccantem inter se et ipsum solum; postmodum adhibeat duos vel tres testes; et tunc tandem, si non corrigatur, dicat Ecclesiae. Contra quem ordinem si praelatus praecipiat ut peccatum fratris occultum ei dicatur, non est obediendum, et ipse peccat praecipiendo: quia oportet Deo magis quam hominibus obedire Act. V, 29. Si autem peccatum fratris non sit adeo occultum quin per aliquas suspiciones in multitudinis notitiam veniat, unde multorum scandalum oriatur; iam peccatum non solum nocet illi sed multis. Et quia bonum multitudinis praefertur bono unius, ideo praelatus debet disquirere veritatem de facto, ut scandalum multitudinis vel cesset per poenam peccantis, vel per eius excusationem. Et ideo in tali casu potest praecipere scienti crimen fratris quod manifestet; et ille cui praecipitur, tenetur praelato obedire. Sic enim cum non sit omnino occultum crimen, pertinet ad iudicium praelati. Et in hoc casu loquitur decretalis, non autem in primo.</P>
<P TITLE="Quodlibet IV, q. 8 a. 1 ad arg."><A NAME="67579"><SPAN CLASS="ref">[67579] Quodlibet IV, q. 8 a. 1 ad arg. </SPAN></A>Unde patet responsio ad obiecta.</P>
<BR>
<DIV CLASS="E">Articulus 2</DIV>
<BR>
<DIV CLASS="cuatro" TITLE="Quodlibet IV, q. 8 a. 2 tit. 1"><A NAME="67580"><SPAN CLASS="tit">[67580] Quodlibet IV, q. 8 a. 2 tit. 1 </SPAN></A>Utrum Papa possit dispensare in bigamia</DIV>
<BR>
<P TITLE="Quodlibet IV, q. 8 a. 2 tit. 2"><A NAME="67581"><SPAN CLASS="tit">[67581] Quodlibet IV, q. 8 a. 2 tit. 2 </SPAN></A>Ad secundum sic proceditur: videtur quod Papa non possit dispensare in bigamiae irregularitate.</P>
<P TITLE="Quodlibet IV, q. 8 a. 2 arg."><A NAME="67582"><SPAN CLASS="ref">[67582] Quodlibet IV, q. 8 a. 2 arg. </SPAN></A>Non enim potest ab homine dispensari in his quae sunt divinitus instituta, ut Bernardus dicit in Lib. de dispensatione et praecepto. Sed doctrina apostoli, in qua continetur quod bigamus non promoveatur, ut patet I Tim., III, et ad Tit., I, est divinitus promulgata, secundum illum apostoli, II ad Cor., XIII, 3: <I>an experimentum quaeritis eius qui in me loquitur Christus?</I> Ergo Papa non potest cum bigamis dispensare.</P>
<P TITLE="Quodlibet IV, q. 8 a. 2 s. c."><A NAME="67583"><SPAN CLASS="ref">[67583] Quodlibet IV, q. 8 a. 2 s. c. </SPAN></A>Sed contra, est quod in Decret., dist. 5, dicitur, quod Papa cum quodam bigamo dispensavit.</P>
<P TITLE="Quodlibet IV, q. 8 a. 2 co."><A NAME="67584"><SPAN CLASS="ref">[67584] Quodlibet IV, q. 8 a. 2 co. </SPAN></A>Respondeo. Dicendum, quod Papa habet plenitudinem potestatis in Ecclesia, ita scilicet quod quaecumque sunt instituta per Ecclesiam vel Ecclesiae praelatos, sunt dispensabilia a Papa. Haec enim sunt quae dicuntur esse iuris humani, vel iuris positivi. Circa ea vero quae sunt iuris divini vel iuris naturalis, dispensare non potest: quia ista habent efficaciam ex institutione divina. Ius autem divinum est quod pertinet ad legem novam vel veterem. Sed haec differentia est inter legem utramque: quia lex vetus determinabat multa tam in praeceptis caeremonialibus pertinentibus ad cultum Dei, quam etiam in praeceptis iudicialibus pertinentibus ad iustitiam inter homines conservandam; sed lex nova, quae est lex libertatis, huiusmodi determinationes non habet, sed est contenta praeceptis moralibus naturalis legis, et articulis fidei, et sacramentis gratiae: unde et dicitur lex fidei, et lex gratiae, propter determinationem articulorum fidei, et efficaciam sacramentorum. Cetera vero, quae pertinent ad determinationem humanorum iudiciorum, vel ad determinationem divini cultus, libere permisit Christus, qui est novae legis lator, praelatis Ecclesiae et principibus Christiani populi determinanda; unde huiusmodi determinationes pertinent ad ius humanum, in quo Papa potest dispensare. In solis vero his quae sunt de lege naturae, et in articulis fidei et sacramentis novae legis dispensare non potest: hoc enim non esset posse pro veritate, sed contra veritatem. Manifestum est autem quod bigamum non promoveri, neque est de lege naturae, neque pertinet ad articulos fidei, neque est de necessitate sacramenti (quod patet ex hoc quod si bigamus ordinetur, recipit ordinis sacramentum); sed hoc pertinet ad quamdam determinationem divini cultus. Unde circa hoc potest Papa dispensare, licet dispensare non debeat nisi ex magna et evidenti causa; sicut etiam posset dispensare circa hoc quod aliquis sacerdos non indutus vestibus sacris consecraret corpus Christi. Et eadem ratio est de omnibus aliis huiusmodi, quae ex institutione humana processerunt.</P>
<P TITLE="Quodlibet IV, q. 8 a. 2 ad 1"><A NAME="67585"><SPAN CLASS="ref">[67585] Quodlibet IV, q. 8 a. 2 ad 1 </SPAN></A>Ad primum ergo dicendum, quod apostolus dupliciter in doctrina sua aliqua proposuit: quaedam quidem sicut promulgans ius divinum, sicut illud quod habetur ad Galat., V, v. 2: <I>si circumcidimini, Christus vobis nihil proderit</I>; et multa alia huiusmodi: et in hoc Papa non potest dispensare. Quaedam vero sicut propria auctoritate aliqua statuens: nam ipse dicit, I ad Cor., XI, 34: <I>cetera (...) cum venero, disponam</I>; et infra, XVI, mandavit ut collectae quae fiunt in sanctos, per unam sabbati fiant: quod non pertinet ad ius divinum. Et similiter etiam quod dicitur de bigamo non promovendo non est iuris divini, sed institutio auctoritatis humanae divinitus homini concessae.</P>
<BR>
<DIV CLASS="E">Articulus 3</DIV>
<BR>
<DIV CLASS="cuatro" TITLE="Quodlibet IV, q. 8 a. 3 tit. 1"><A NAME="67586"><SPAN CLASS="tit">[67586] Quodlibet IV, q. 8 a. 3 tit. 1 </SPAN></A>Utrum aliquis teneatur vitare excommunicatos illos de quorum excommunicatione etiam inter peritos est diversa sententia</DIV>
<BR>
<P TITLE="Quodlibet IV, q. 8 a. 3 tit. 2"><A NAME="67587"><SPAN CLASS="tit">[67587] Quodlibet IV, q. 8 a. 3 tit. 2 </SPAN></A>Ad tertium sic proceditur: videtur quod non debeant vitari illi excommunicati circa quorum excommunicationem sapientes contraria opinantur.</P>
<P TITLE="Quodlibet IV, q. 8 a. 3 arg."><A NAME="67588"><SPAN CLASS="ref">[67588] Quodlibet IV, q. 8 a. 3 arg. </SPAN></A>Quia secundum iura episcopus non potest auferre beneficium quod clerico concessit sine culpa. Sed non minus debetur communio fidelium cuilibet fideli quam beneficium clerico sibi ab episcopo collatum. Ergo nec communio fidelium est alicui subtrahenda sine culpa. Sed quando dubitatur an causa subsit, promptior debet esse animus boni viri ad interpretandum in mitiorem partem. Ergo ex quo dubitatur de excommunicatione aliquorum, magis debet aliquis pro hoc stare quod non sint excommunicati; et ita non debet eos vitare.</P>
<P TITLE="Quodlibet IV, q. 8 a. 3 s. c."><A NAME="67589"><SPAN CLASS="ref">[67589] Quodlibet IV, q. 8 a. 3 s. c. </SPAN></A>Sed contra, est quod si aliquis percussus in bello, moriatur, si ignoretur quis eum percusserit, propter dubium quilibet qui in bello interfuit, irregularis habetur secundum iura. Ergo a simili videtur quod ex quo dubium est de aliquibus an sint excommunicati, propter maiorem cautelam sint vitandi.</P>
<P TITLE="Quodlibet IV, q. 8 a. 3 co."><A NAME="67590"><SPAN CLASS="ref">[67590] Quodlibet IV, q. 8 a. 3 co. </SPAN></A>Respondeo. Dicendum, quod dubitatio de excommunicatione aliquorum, aut praecedit sententiam iudicum, aut sequitur. Si praecedit, puta cum nondum est declaratum per iudicum consensum aliquos esse excommunicatos, non sunt vitandi quousque certo iudicio terminetur. In hoc enim casu verum est quod in mitiorem partem interpretari debemus; unde et Deuter., XVII, 8-10, dicitur: <I>si difficile et ambiguum apud te iudicium esse perspexeris (...) et iudicum intra portas tuas videris verba variari (...) venies ad sacerdotes et ad iudicem (...) quaeresque ab eis (...) et facies quodcumque dixerint</I>. Sed si ambiguum oriatur post concordem iudicum determinationem, magis standum est sententiae iudicum, duplici ratione. Primo quidem, quia iudices sollicitius discutientes negotium, plenius possunt percipere veritatem, etiam si sint minus periti, quam alii qui perfunctorie constituuntur, et extraordinarie. Secundo quia hoc esset in magnum nocumentum utilitatis communis status hominum, si sententiae non staretur, sed quilibet pro suo libitu vellet sententiae calumniam ingerere, quia sic litigia essent interminabilia. Et ideo in tali casu magis est standum sententiae iudicum, nisi forte sit per appellationem suspensa.</P>
<P TITLE="Quodlibet IV, q. 8 a. 3 ad arg."><A NAME="67591"><SPAN CLASS="ref">[67591] Quodlibet IV, q. 8 a. 3 ad arg. </SPAN></A>Et per hoc patet responsio ad obiecta.</P>
<BR>
<DIV CLASS="E">Articulus 4</DIV>
<BR>
<DIV CLASS="cuatro" TITLE="Quodlibet IV, q. 8 a. 4 tit. 1"><A NAME="67592"><SPAN CLASS="tit">[67592] Quodlibet IV, q. 8 a. 4 tit. 1 </SPAN></A>Utrum praelatus Ecclesiae licite possit dare beneficium consanguineo suo idoneo existenti</DIV>
<BR>
<P TITLE="Quodlibet IV, q. 8 a. 4 tit. 2"><A NAME="67593"><SPAN CLASS="tit">[67593] Quodlibet IV, q. 8 a. 4 tit. 2 </SPAN></A>Circa quartum sic proceditur: videtur quod praelatus Ecclesiae non possit Ecclesiae curam committere suo consanguineo, quamvis idoneo, postposito meliori.</P>
<P TITLE="Quodlibet IV, q. 8 a. 4 arg. 1"><A NAME="67594"><SPAN CLASS="ref">[67594] Quodlibet IV, q. 8 a. 4 arg. 1 </SPAN></A>Pater enim suae filiae quaerit sponsum quam magis potest idoneum; et sponsus suae sponsae quaerit fidelissimum custodem pro posse. Sed maior praelatus ad Ecclesiam sibi subiectam comparatur vel sicut pater ad filiam, vel sicut sponsus ad sponsam. Ergo debet ei de persona idonea providere quantum ad melius potest.</P>
<P TITLE="Quodlibet IV, q. 8 a. 4 arg. 2"><A NAME="67595"><SPAN CLASS="ref">[67595] Quodlibet IV, q. 8 a. 4 arg. 2 </SPAN></A>Praeterea, Ioannes Evangelista maxime fuit idoneum; et tamen, quia consanguineus Christi erat secundum carnem, praetulit ei Petrum in regimine Ecclesiae. Ergo etiam praelatus si habeat consanguineum aeque idoneum, non debet ei providere in Ecclesia magis quam alii aeque idoneo: multo ergo minus si sit minus idoneus.</P>
<P TITLE="Quodlibet IV, q. 8 a. 4 s. c."><A NAME="67596"><SPAN CLASS="ref">[67596] Quodlibet IV, q. 8 a. 4 s. c. </SPAN></A>Sed contra est, quod secundum ordinem rectum caritatis homo plus debet diligere sibi magis coniunctos. Sed his quos magis ex caritate diligimus, etiam magis debemus providere, unde eorum meritum crescat. Cum ergo ex bona dispensatione Ecclesiae crescat meritum bene administrantis, videtur quod praelatus magis debeat suis quam extraneis providere, etiam si sint minus idonei.</P>
<P TITLE="Quodlibet IV, q. 8 a. 4 co."><A NAME="67597"><SPAN CLASS="ref">[67597] Quodlibet IV, q. 8 a. 4 co. </SPAN></A>Respondeo. Dicendum, quod aliter est dicendum de consanguineo praelati aeque idoneo, et aliter de minus idoneo. Si enim sit aeque idoneus, potest praelatus suum consanguineum praeferre, nisi forte ex hoc scandalum oriatur, vel aliqui exinde malum exemplum accipiant, ut probabiliter praesumi possit quod alii praelati hoc exemplo inducantur ad dandum suis consanguineis etiam minus dignis. Et hoc ideo quia, ex quo nihil deperit utilitati Ecclesiae, cum aeque idoneo providetur, licet circa huiusmodi provisionem etiam amori naturali satisfacere, qui non est contrarius caritati, sed magis caritate informatur. Et hoc significatur Genes., XLVII, 6, ubi Pharao dixit ad Ioseph de fratribus suis: <I>si nosti in eis viros industrios, constitue eos magistros pecorum meorum</I>. Si vero sit minus idoneus consanguineus praelati, non debet eum praeficere ad curam Ecclesiae postposito meliori, duplici ratione. Primo quidem, quia hoc videtur esse contra fidelitatem, quam in bono dispensatore dominus requirit. Non enim faceret fideliter negotium alicuius domini qui posset rem eius meliorare, si hoc praetermitteret, ut suis consanguineis satisfaceret. Secundo, quia hoc videtur ad personarum acceptionem pertinere, quae consistit in hoc quod aliquis accipit pro causa conditionem personae quae non facit ad negotium; sicut si aliquis daret sententiam pro aliquo quia dives est, et non quia iustitiam habet, quae est conditio faciens ad negotium. Esse autem consanguineum, non est aliqua conditio pertinens ad curam Ecclesiae, quae non obtinetur iure sanguinis, sed divino munere. Esset autem conditio faciens ad negotium circa dispensationem patrimonialium bonorum: unde si episcopus de patrimonialibus bonis magis provideat suo consanguineo minus idoneo, non est acceptio personarum. Sed si ratione consanguinitatis ei provideat in patrimonio crucifixi, non caret vitio personarum acceptionis, quam Augustinus dicit in ecclesiasticis gradibus dispensandis, exponens illud quod habetur Iacobi, II, 1: <I>nolite in personarum acceptione habere fidem domini nostri Iesu Christi</I>. Hieronymus etiam dicit, et habetur VIII, quaest. 1: <I>extraneus ex alia tribu a Moyse eligitur, ut signaret, principatum in populo non sanguini deferendum esse, sed vitae. At nunc cernimus plurimos hanc rem beneficio facere, ut non quaerant eos in Ecclesia columnas eligere quos plus cognoscant Ecclesiae prodesse, sed quos vel ipsi amant, vel quorum sunt obsequiis deliniti</I>.</P>
<BR>
<DIV CLASS="D">Quaestio 9</DIV>
<DIV CLASS="G">Prooemium</DIV>
<P TITLE="Quodlibet IV, q. 9 pr."><A NAME="67598"><SPAN CLASS="ref">[67598] Quodlibet IV, q. 9 pr. </SPAN></A>Deinde quaesitum est de actibus qui possunt ad omnes homines pertinere.- Et primo de actibus pertinentibus ad vim intellectivam.- Secundo de actibus pertinentibus ad vim appetitivam. Circa primum quaesita sunt tria.</P>
<P TITLE="Quodlibet IV, q. 9 pr. 1"><A NAME="67599"><SPAN CLASS="tit">[67599] Quodlibet IV, q. 9 pr. 1 </SPAN></A>Primo utrum possit aliquis sine peccato appetere scire scientias magicas.</P>
<P TITLE="Quodlibet IV, q. 9 pr. 2"><A NAME="67600"><SPAN CLASS="tit">[67600] Quodlibet IV, q. 9 pr. 2 </SPAN></A>Secundo utrum enuntiabile, quod semel est verum, semper sit verum.</P>
<P TITLE="Quodlibet IV, q. 9 pr. 3"><A NAME="67601"><SPAN CLASS="tit">[67601] Quodlibet IV, q. 9 pr. 3 </SPAN></A>Tertio utrum magister determinando quaestiones theologicas debeat uti ratione, vel auctoritate.</P>
<BR>
<DIV CLASS="E">Articulus 1</DIV>
<BR>
<DIV CLASS="cuatro" TITLE="Quodlibet IV, q. 9 a. 1 tit. 1"><A NAME="67602"><SPAN CLASS="tit">[67602] Quodlibet IV, q. 9 a. 1 tit. 1 </SPAN></A>Utrum possit aliquis sine peccato appetere scire scientias magicas</DIV>
<BR>
<P TITLE="Quodlibet IV, q. 9 a. 1 tit. 2"><A NAME="67603"><SPAN CLASS="tit">[67603] Quodlibet IV, q. 9 a. 1 tit. 2 </SPAN></A>Ad primum sic proceditur: videtur quod homo sine peccato possit appetere scire scientias magicas.</P>
<P TITLE="Quodlibet IV, q. 9 a. 1 arg. 1"><A NAME="67604"><SPAN CLASS="ref">[67604] Quodlibet IV, q. 9 a. 1 arg. 1 </SPAN></A>Non enim est peccatum appetere illud per quod ponitur intellectus hominis in optimo. Sed per quamlibet scientiam ponitur intellectus hominis in optimo, quia verum est bonum intellectus, ut dicitur in VI Ethic., scientia autem verorum est. Ergo hoc potest licite appetere, scire quamcumque scientiam; et ita sine peccato potest homo appetere scire scientias magicas.</P>
<P TITLE="Quodlibet IV, q. 9 a. 1 arg. 2"><A NAME="67605"><SPAN CLASS="ref">[67605] Quodlibet IV, q. 9 a. 1 arg. 2 </SPAN></A>Sed contra, prohibitio non est nisi de illicito. Sed scientiae magicae sunt prohibitae. Ergo illicitum est appetere eas scire.</P>
<P TITLE="Quodlibet IV, q. 9 a. 1 co."><A NAME="67606"><SPAN CLASS="ref">[67606] Quodlibet IV, q. 9 a. 1 co. </SPAN></A>Respondeo. Dicendum, quod actus humanus potest dici dupliciter: uno modo ex genere: alio modo ex circumstantia. Ex genere quidem dicitur esse actus bonus ex eo quod actus cadit supra debitam materiam. Debita autem materia appetitus est bonum. Unde appetere quodcumque bonum, est bonum in genere. Omnis autem scientia, sive quaecumque cognitio, bonum aliquid est; alioquin Deus, cui nihil mali inest, non haberet omnem scientiam tam bonorum quam malorum. Unde appetere quamcumque scientiam, vel notitiam quarumcumque rerum, sive bonarum sive malarum, est bonum in genere. Sed tamen secundum diversas circumstantias additas potest esse bonum vel malum; et praecipue haec diversificantur secundum intentionem finis. Nam si aliquis appetat scire scientias magicas ut eis etiam utatur, est malum. Si autem appetat eas scire ut eas confutet et reprobet, sic est bonum et licitum. Similiter etiam ex conditione personae potest hoc diversificari, vel etiam ex modo appetendi. Si enim sic aliquis appetat scire huiusmodi scientias ut earum notitiam praeferat aliis utilioribus rebus, inordinatus est appetitus; et similiter si sit talis persona ad quam non pertineat hoc scire, inordinate hoc appetit.</P>
<P TITLE="Quodlibet IV, q. 9 a. 1 ad 1"><A NAME="67607"><SPAN CLASS="ref">[67607] Quodlibet IV, q. 9 a. 1 ad 1 </SPAN></A>Ad primum ergo dicendum quod omnis scientia ponit intellectum in aliquo sui bono, quia omne verum est quoddam bonum intellectus; sed non omnis scientia ponit intellectum in sui optimo, sed illa sola quae est circa primam veritatem. Nec etiam verum est quod magicae artes sint scientiae, sed potius sunt quaedam fallaciae Daemonum.</P>
<P TITLE="Quodlibet IV, q. 9 a. 1 ad 2"><A NAME="67608"><SPAN CLASS="ref">[67608] Quodlibet IV, q. 9 a. 1 ad 2 </SPAN></A>Ad secundum dicendum, quod huiusmodi artes sunt prohibitae quantum ad suum usum. Si vero prohiberetur alicui etiam earum studium propter periculum utendi, tunc esset malum quia prohibitum.</P>
<BR>
<DIV CLASS="E">Articulus 2</DIV>
<BR>
<DIV CLASS="cuatro" TITLE="Quodlibet IV, q. 9 a. 2 tit. 1"><A NAME="67609"><SPAN CLASS="tit">[67609] Quodlibet IV, q. 9 a. 2 tit. 1 </SPAN></A>Utrum enuntiabile, quod semel est verum, semper sit verum</DIV>
<BR>
<P TITLE="Quodlibet IV, q. 9 a. 2 tit. 2"><A NAME="67610"><SPAN CLASS="tit">[67610] Quodlibet IV, q. 9 a. 2 tit. 2 </SPAN></A>Ad secundum sic proceditur: videtur quod non oportet, enuntiabile quod semel est verum, semper futurum esse verum.</P>
<P TITLE="Quodlibet IV, q. 9 a. 2 arg. 1"><A NAME="67611"><SPAN CLASS="ref">[67611] Quodlibet IV, q. 9 a. 2 arg. 1 </SPAN></A>Si enim hoc esset verum in aliis enuntiabilibus, pari ratione hoc esset verum in enuntiabilibus de futuro. Sed in istis hoc non est verum; quia ut philosophus dicit in II de Gener.: <I>futurus quis incedere, non incedet</I>. Ergo non oportet, enuntiabile quod semel est verum, semper esse futurum verum.</P>
<P TITLE="Quodlibet IV, q. 9 a. 2 arg. 2"><A NAME="67612"><SPAN CLASS="ref">[67612] Quodlibet IV, q. 9 a. 2 arg. 2 </SPAN></A>Praeterea, si partes sunt eaedem, et totum est idem. Sed partes enuntiabilis sunt praedicatum et subiectum et compositio. Ergo idem est enuntiabile existente eodem praedicato et subiecto et compositione. Sed taliter existente eodem enuntiabili contingit quod sit quandoque verum et quandoque falsum; sicut hoc enuntiabile, Socratem sedere, est verum eo sedente, et falsum eo non sedente, secundum illud philosophi in Periher.: <I>ex eo quod res est vel non est, oratio est vera vel falsa</I>. Ergo enuntiabile quod semel est verum, non propter hoc semper est verum.</P>
<P TITLE="Quodlibet IV, q. 9 a. 2 arg. 3"><A NAME="67613"><SPAN CLASS="ref">[67613] Quodlibet IV, q. 9 a. 2 arg. 3 </SPAN></A>Sed contra. Ista enuntiabilia, Socratem currere, et Socratem cucurrisse, et Socratem fore cursurum, non differunt nisi secundum diversam consignificationem temporis. Sed diversa consignificatio non tollit identitatem nominis: idem enim nomen dicitur esse per omnes casus et in singulari et in plurali numero. Ergo etiam praedicta tria enuntiabilia sunt idem enuntiabile. Sed si unum horum semel sit verum, semper oportet quod aliquod eorum sit verum: quia si semel est verum quod Socrates currit, prius erat verum quod Socrates curret, et postea erit verum quod Socrates cucurrit. Ergo si enuntiabile aliquod semel est verum, semper erit verum.</P>
<P TITLE="Quodlibet IV, q. 9 a. 2 co."><A NAME="67614"><SPAN CLASS="ref">[67614] Quodlibet IV, q. 9 a. 2 co. </SPAN></A>Respondeo. Dicendum, quod huius dubitationis vis in hoc consistit, ut sciatur utrum sit idem enuntiabile, quod est de praesenti, praeterito et futuro. Si enim hoc verum sit, consequens erit quod enuntiabile quod semel est verum, semper erit verum; licet forte hoc dubitationem aliquam habere possit circa enuntiabilia de futuro contingenti: sed hoc est altioris inquisitionis. Si vero sint diversa enuntiabilia de praesenti, praeterito et futuro (est autem idem enuntiabile quod est de praesenti, qualitercumque res habeat), manifestum est quod idem enuntiabile quandoque est verum, quandoque falsum: secundum quod philosophus dicit in Periher., quod eadem oratio et opinio quandoque est vera, quandoque falsa. Ad cuius evidentiam sciendum est quod secundum philosophum in I perihermeneias, tria quaedam per ordinem inveniuntur: nam voces sunt signa intellectuum, intellectus autem sunt rerum similitudines. Manifestum est autem quod unitas vocis significativae vel diversitas non dependet ex unitate vel diversitate rei significatae; alioquin non esset aliquod nomen aequivocum: secundum hoc enim si sint diversae res, essent diversa nomina, et non idem nomen. Dependet ergo unitas vel diversitas vocis significativae, sive complexae, sive incomplexae, ex unitate vel diversitate vocis vel intellectus; quorum unum, scilicet vox, est signum et non signatum tantum; intellectus autem signum et signatum, sicut et res. Potest ergo nomen vel enuntiabile esse aliud et aliud, vel propter diversitatem vocis tantum, sicut est in synonymis, in quibus est diversa vox, sed idem significatum omnino; vel etiam cum diversitate vocis potest esse diversitas intellectuum, sive propter diversitatem rei intellectae, sive propter diversitatem modi intelligendi; et hoc contingit quandocumque est diversitas consignificationis; quae consequitur diversum modum intelligendi unam et eamdem rem; et praecipue hoc apparet in tempore, quod per se commiscetur operationi intellectus humani componentis et dividentis, ut dicitur in III de anima. Et ideo dicendum est, quod non est idem enuntiabile Socratem sedere, et Socratem sedisse, vel sessurum esse; sed Socratem sedere est idem enuntiabile, quia est eadem vox, et idem modus significandi. Et ideo patet quod idem enuntiabile potest quandoque esse verum, quandoque falsum.</P>
<P TITLE="Quodlibet IV, q. 9 a. 2 ad 1"><A NAME="67615"><SPAN CLASS="ref">[67615] Quodlibet IV, q. 9 a. 2 ad 1 </SPAN></A>Unde duo prima concedimus.</P>
<P TITLE="Quodlibet IV, q. 9 a. 2 ad 3"><A NAME="67616"><SPAN CLASS="ref">[67616] Quodlibet IV, q. 9 a. 2 ad 3 </SPAN></A>Ad tertium dicendum, quod diversitas consignificationis tollit nominis identitatem, in tantum quod obliqui, secundum philosophum, non sunt nomina; sunt tamen unum nomen non simpliciter, sed in quantum conveniunt in uno ordine declinationis.</P>
<BR>
<DIV CLASS="E">Articulus 3</DIV>
<BR>
<DIV CLASS="cuatro" TITLE="Quodlibet IV, q. 9 a. 3 tit. 1"><A NAME="67617"><SPAN CLASS="tit">[67617] Quodlibet IV, q. 9 a. 3 tit. 1 </SPAN></A>Utrum magister determinando quaestiones theologicas magis debeat uti ratione, vel auctoritate</DIV>
<BR>
<P TITLE="Quodlibet IV, q. 9 a. 3 tit. 2"><A NAME="67618"><SPAN CLASS="tit">[67618] Quodlibet IV, q. 9 a. 3 tit. 2 </SPAN></A>Circa tertium sic proceditur: videtur quod magister determinans quaestiones theologicas magis debeat uti auctoritatibus quam rationibus.</P>
<P TITLE="Quodlibet IV, q. 9 a. 3 arg."><A NAME="67619"><SPAN CLASS="ref">[67619] Quodlibet IV, q. 9 a. 3 arg. </SPAN></A>Quia in qualibet scientia quaestiones optime determinantur per prima principia illius scientiae. Sed prima principia scientiae theologicae sunt articuli fidei, qui nobis per auctoritates innotescunt. Ergo maxime quaestiones theologicae sunt determinandae per auctoritates.</P>
<P TITLE="Quodlibet IV, q. 9 a. 3 s. c."><A NAME="67620"><SPAN CLASS="ref">[67620] Quodlibet IV, q. 9 a. 3 s. c. </SPAN></A>Sed contra, est quod dicitur ad Tit., I, 9: <I>ut sit potens exhortari in doctrina sana, et contradicentes revincere</I>. Sed contradicentes melius revincuntur rationibus quam auctoritatibus. Ergo magis oportet determinare quaestiones per rationes quam per auctoritates.</P>
<P TITLE="Quodlibet IV, q. 9 a. 3 co."><A NAME="67621"><SPAN CLASS="ref">[67621] Quodlibet IV, q. 9 a. 3 co. </SPAN></A>Respondeo. Dicendum, quod quilibet actus exequendus est secundum quod convenit ad suum finem. Disputatio autem ad duplicem finem potest ordinari. Quaedam enim disputatio ordinatur ad removendum dubitationem an ita sit; et in tali disputatione theologica maxime utendum est auctoritatibus, quas recipiunt illi cum quibus disputatur; puta, si cum Iudaeis disputatur, oportet inducere auctoritates veteris testamenti: si cum Manichaeis, qui vetus testamentum respuunt, oportet uti solum auctoritatibus novi testamenti: si autem cum schismaticis, qui recipiunt vetus et novum testamentum, non autem doctrinam sanctorum nostrorum, sicut sunt Graeci, oportet cum eis disputare ex auctoritatibus novi vel veteris testamenti, et illorum doctorum quod ipsi recipiunt. Si autem nullam auctoritatem recipiunt, oportet ad eos convincendos, ad rationes naturales confugere. Quaedam vero disputatio est magistralis in scholis non ad removendum errorem, sed ad instruendum auditores ut inducantur ad intellectum veritatis quam intendit: et tunc oportet rationibus inniti investigantibus veritatis radicem, et facientibus scire quomodo sit verum quod dicitur: alioquin si nudis auctoritatibus magister quaestionem determinet, certificabitur quidem auditor quod ita est, sed nihil scientiae vel intellectus acquiret et vacuus abscedet.</P>
<P TITLE="Quodlibet IV, q. 9 a. 3 ad arg."><A NAME="67622"><SPAN CLASS="ref">[67622] Quodlibet IV, q. 9 a. 3 ad arg. </SPAN></A>Et per haec patet responsio ad obiecta.</P>
<BR>
<DIV CLASS="D">Quaestio 10</DIV>
<DIV CLASS="G">Prooemium</DIV>
<P TITLE="Quodlibet IV, q. 10 pr."><A NAME="67623"><SPAN CLASS="ref">[67623] Quodlibet IV, q. 10 pr. </SPAN></A>Deinde quaesitum est de rebus pertinentibus ad vim appetitivam.- Et primo de bonis.- Secundo de malis. Circa primum quaeruntur duo de martyrio.</P>
<P TITLE="Quodlibet IV, q. 10 pr. 1"><A NAME="67624"><SPAN CLASS="tit">[67624] Quodlibet IV, q. 10 pr. 1 </SPAN></A>Primo utrum aliquis absque perfecta caritate possit se ad martyrium offerre.</P>
<P TITLE="Quodlibet IV, q. 10 pr. 2"><A NAME="67625"><SPAN CLASS="tit">[67625] Quodlibet IV, q. 10 pr. 2 </SPAN></A>Secundo utrum sustinere martyrium pro Christo sit in praecepto.</P>
<BR>
<DIV CLASS="E">Articulus 1</DIV>
<BR>
<DIV CLASS="cuatro" TITLE="Quodlibet IV, q. 10 a. 1 tit. 1"><A NAME="67626"><SPAN CLASS="tit">[67626] Quodlibet IV, q. 10 a. 1 tit. 1 </SPAN></A>Utrum aliquis absque perfecta caritate possit se ad martyrium offerre</DIV>
<BR>
<P TITLE="Quodlibet IV, q. 10 a. 1 tit. 2"><A NAME="67627"><SPAN CLASS="tit">[67627] Quodlibet IV, q. 10 a. 1 tit. 2 </SPAN></A>Ad primum sic proceditur: videtur quod aliquis absque perfecta caritate possit se martyrio offerre.</P>
<P TITLE="Quodlibet IV, q. 10 a. 1 arg."><A NAME="67628"><SPAN CLASS="ref">[67628] Quodlibet IV, q. 10 a. 1 arg. </SPAN></A>Quia super illud Psalm. CXVIII, 127: <I>ideo dilexi mandata tua super aurum et topazion</I>, dicit Glossa, quod <I>minima caritas plus diligit Dei legem quam millia auri et argenti</I>; et eadem ratione, quam omnia temporalia. Sed id quod minus diligimus, exponimus pro eo quod magis diligimus. Ergo et omnia temporalia, et etiam propriam vitam, potest exponere pro Christo qui habet minimam caritatem.</P>
<P TITLE="Quodlibet IV, q. 10 a. 1 s. c."><A NAME="67629"><SPAN CLASS="ref">[67629] Quodlibet IV, q. 10 a. 1 s. c. </SPAN></A>Sed contra, si aliquis absque perfecta caritate potest se offerre martyrio, ergo pari ratione poterit martyrium sustinere absque caritate perfecta. Sed hoc videtur esse falsum, secundum illud Ioan., XV, 13: <I>maiorem caritatem nemo habet quam ut animam suam ponat quis pro amicis suis</I>. Ergo aliquis absque caritate perfecta non potest se ad martyrium offerre.</P>
<P TITLE="Quodlibet IV, q. 10 a. 1 co."><A NAME="67630"><SPAN CLASS="ref">[67630] Quodlibet IV, q. 10 a. 1 co. </SPAN></A>Respondeo. Dicendum, quod in operibus virtutum duo sunt attendenda; scilicet id quod fit, et modus faciendi. Contingit autem idem factum quod fit secundum aliquam perfectam virtutem fieri etiam non solum ab habente parvam virtutem, sed etiam a non habente virtutem: sicut aliquis non habens iustitiam potest facere aliquod opus iustum. Sed si attendamus ad modum faciendi, ille qui non habet virtutem, non potest operari sicut ille qui habet: nec ille qui habet parvam, sicut ille qui habet magnam, qui operatur faciliter et prompte et delectabiliter; quod non ita facit ille qui caret virtute, vel qui parvam habet. Sic ergo dicendum est, quod hoc opus quod est offerre se martyrio, vel etiam martyrium sufferre, potest facere non solum caritas perfecta, sed etiam imperfecta, et quod plus est, etiam ille qui caret caritate, secundum illud apostoli, I ad Corinth., XIII, 3: <I>si tradidero corpus meum ita ut ardeam, caritatem autem non habeam nihil mihi prodest</I>. Sed caritas perfecta hoc facit prompte et delectabiliter, sicut patet de Laurentio et Vincentio, qui in tormentis hilaritatem ostenderunt. Hoc autem non potest facere caritas imperfecta, vel etiam ille qui caritate caret.</P>
<P TITLE="Quodlibet IV, q. 10 a. 1 ad arg."><A NAME="67631"><SPAN CLASS="ref">[67631] Quodlibet IV, q. 10 a. 1 ad arg. </SPAN></A>Et hoc patet responsio ad obiecta.</P>
<BR>
<DIV CLASS="E">Articulus 2</DIV>
<BR>
<DIV CLASS="cuatro" TITLE="Quodlibet IV, q. 10 a. 2 tit. 1"><A NAME="67632"><SPAN CLASS="tit">[67632] Quodlibet IV, q. 10 a. 2 tit. 1 </SPAN></A>Utrum sustinere martyrium pro Christo sit in praecepto</DIV>
<BR>
<P TITLE="Quodlibet IV, q. 10 a. 2 tit. 2"><A NAME="67633"><SPAN CLASS="tit">[67633] Quodlibet IV, q. 10 a. 2 tit. 2 </SPAN></A>Circa secundum sic proceditur: videtur quod pati martyrium propter Christum non sit in praecepto.</P>
<P TITLE="Quodlibet IV, q. 10 a. 2 arg."><A NAME="67634"><SPAN CLASS="ref">[67634] Quodlibet IV, q. 10 a. 2 arg. </SPAN></A>Minus enim videtur quod homo det sua quam quod proprium corpus ponat, ut dicit Gregorius in illa Homil.: <I>ego sum pastor bonus</I>. Sed dimittere omnia sua propter Christum non cadit sub praecepto, sed sub consilio. Ergo etiam exponere corpus suum martyrio non cadit sub praecepto.</P>
<P TITLE="Quodlibet IV, q. 10 a. 2 s. c."><A NAME="67635"><SPAN CLASS="ref">[67635] Quodlibet IV, q. 10 a. 2 s. c. </SPAN></A>Sed contra, est quod Augustinus dicit, XIII de Civit. Dei: <I>tunc dictum est homini: morieris, si peccaveris: nunc dicitur martyri: morere, ne pecces</I>. Sed illud quod oportet nos facere ne peccemus, cadit sub praecepto. Ergo mors martyrum cadit sub praecepto.</P>
<P TITLE="Quodlibet IV, q. 10 a. 2 co."><A NAME="67636"><SPAN CLASS="ref">[67636] Quodlibet IV, q. 10 a. 2 co. </SPAN></A>Respondeo. Dicendum, quod aliquid cadit sub praecepto dupliciter: uno modo, absolute; alio modo secundum animi praeparationem. Quia enim praeceptum importat rationem debiti, illud absolute cadit sub praecepto quod est debitum propter aliquod praeexistens; sicut praeceptum de honoratione parentum, vel de amando Deum. Sed quandoque contingit, quod id quod facit aliquid esse debitum, nondum praecessit, sed potest occurrere. Unde hoc cadit sub praecepto non absolute, sed secundum praeparationem animi; ita scilicet ut homo habeat animum paratum ad faciendum illud quod debitum redditur ex aliqua causa occurrente. Et hoc modo exponit Augustinus illa domini praecepta quae ponuntur Matth., V, 39: <I>si quis percusserit te in unam maxillam, praebe ei et aliam</I>; quia scilicet si opus esset, et hoc exigeret salus aliorum, homo debet esse paratus ad hoc faciendum. Et per hunc modum sustinere martyrium propter Christum, cadit sub praecepto; quia scilicet homo debet habere animum ita paratum ut prius permitteret se occidi quam Christum negaret, vel mortaliter peccaret. Et sic etiam relinquere bona propria cadit sub praecepto; quia debet esse paratus animus Christiani magis sustinere rapinam bonorum suorum quam Christum negare, vel mortaliter peccare.</P>
<P TITLE="Quodlibet IV, q. 10 a. 2 ad arg."><A NAME="67637"><SPAN CLASS="ref">[67637] Quodlibet IV, q. 10 a. 2 ad arg. </SPAN></A>Et per hoc patet responsio ad obiecta.</P>
<BR>
<DIV CLASS="D">Quaestio 11</DIV>
<DIV CLASS="G">Prooemium</DIV>
<P TITLE="Quodlibet IV, q. 11 pr."><A NAME="67638"><SPAN CLASS="ref">[67638] Quodlibet IV, q. 11 pr. </SPAN></A>Deinde quaesitum est de actibus malis, scilicet de primis motibus. Circa quos quaesita sunt duo.</P>
<P TITLE="Quodlibet IV, q. 11 pr. 1"><A NAME="67639"><SPAN CLASS="tit">[67639] Quodlibet IV, q. 11 pr. 1 </SPAN></A>Primo utrum primi motus semper sint peccata.</P>
<P TITLE="Quodlibet IV, q. 11 pr. 2"><A NAME="67640"><SPAN CLASS="tit">[67640] Quodlibet IV, q. 11 pr. 2 </SPAN></A>Secundo utrum in infidelibus sint peccata mortalia.</P>
<BR>
<DIV CLASS="E">Articulus 1</DIV>
<BR>
<DIV CLASS="cuatro" TITLE="Quodlibet IV, q. 11 a. 1 tit. 1"><A NAME="67641"><SPAN CLASS="tit">[67641] Quodlibet IV, q. 11 a. 1 tit. 1 </SPAN></A>Utrum primi motus semper sint peccata</DIV>
<BR>
<P TITLE="Quodlibet IV, q. 11 a. 1 tit. 2"><A NAME="67642"><SPAN CLASS="tit">[67642] Quodlibet IV, q. 11 a. 1 tit. 2 </SPAN></A>Ad primum sic proceditur: videtur quod primus motus semper sit peccatum.</P>
<P TITLE="Quodlibet IV, q. 11 a. 1 arg. 1"><A NAME="67643"><SPAN CLASS="ref">[67643] Quodlibet IV, q. 11 a. 1 arg. 1 </SPAN></A>Dicit enim Magister, 21 distinct., II libri sententiarum, quod tentatio a carne non potest esse sine peccato. Sed quandocumque est primus motus, est tentatio a carne. Ergo primus motus non potest esse sine peccato.</P>
<P TITLE="Quodlibet IV, q. 11 a. 1 arg. 2"><A NAME="67644"><SPAN CLASS="ref">[67644] Quodlibet IV, q. 11 a. 1 arg. 2 </SPAN></A>Sed contra, est quod ad Rom., VI, 12, super illud, <I>non ergo regnet peccatum in vestro mortali corpore</I>, dicit Glossa: <I>non prohibet concupiscentiam, quae vitari non potest</I>. Sed illud quod non potest vitari, non est peccatum. Ergo concupiscentia quae est primus motus, non est peccatum.</P>
<P TITLE="Quodlibet IV, q. 11 a. 1 co."><A NAME="67645"><SPAN CLASS="ref">[67645] Quodlibet IV, q. 11 a. 1 co. </SPAN></A>Respondeo. Dicendum, quod motus importat inclinationem quamdam ad terminum; quae quidem inclinatio pertinet ad appetitum in humanis actibus. Est autem in homine triplex appetitus. Unus quidem naturalis, secundum quod vis appetitiva pertinet ad animam vegetabilem, sicut et vis digestiva et expulsiva et retentiva. Secundus appetitus est sensualitatis, qui movetur secundum apprehensionem sensus. Tertius appetitus est voluntatis, qui movetur secundum iudicium rationis. Peccatum quod habet rationem culpae, de quo nunc loquimur, non potest esse nisi in actu voluntario, qui scilicet est aliqualiter in potestate peccantis. Actus autem appetitus naturalis non subiacet imperio rationis, sicut nec actus aliarum potentiarum vegetabilis animae; et ideo in actu talis appetitus non potest consistere culpa sicut quod homo esuriat vel sitiat, absque culpa est. Et idem dicendum est in aliis huiusmodi. Sed actus appetitus sensitivi, subiacet imperio rationis; quia ratio praeveniens ipsum, potest eum imperare vel etiam impedire. Et ideo talis motus potest iam habere rationem culpae. Et si sequatur iudicium rationis, poterit etiam esse peccatum mortale, sicut et motus exteriorum membrorum imperati a ratione. Si autem praeveniat iudicium rationis, est quidem peccatum si tendat in aliquid illicitum, quia in potestate hominis fuit ipsum cohibere: est tamen veniale peccatum et levissimum, ut patet per Augustinum, XII de Trinit., et hoc dicitur primus motus peccati. Motus autem superioris appetitus, id est voluntatis, consequens iudicium rationis, iam potest esse peccatum mortale.</P>
<P TITLE="Quodlibet IV, q. 11 a. 1 ad 1"><A NAME="67646"><SPAN CLASS="ref">[67646] Quodlibet IV, q. 11 a. 1 ad 1 </SPAN></A>Primum ergo concedimus.</P>
<P TITLE="Quodlibet IV, q. 11 a. 1 ad 2"><A NAME="67647"><SPAN CLASS="ref">[67647] Quodlibet IV, q. 11 a. 1 ad 2 </SPAN></A>Ad secundum dicendum, quod concupiscentia non potest sic vitari quod nullus concupiscentiae motus surgat; quia dum resistitur uni, insurgit alius. Possunt tamen vitari singuli: et ex hoc quilibet habet aliquid de ratione peccati; licet non habeat rationem perfecti peccati, quod sit peccatum mortale.</P>
<BR>
<DIV CLASS="E">Articulus 2</DIV>
<BR>
<DIV CLASS="cuatro" TITLE="Quodlibet IV, q. 11 a. 2 tit. 1"><A NAME="67648"><SPAN CLASS="tit">[67648] Quodlibet IV, q. 11 a. 2 tit. 1 </SPAN></A>Utrum primi motus in infidelibus sint peccata mortalia</DIV>
<BR>
<P TITLE="Quodlibet IV, q. 11 a. 2 tit. 2"><A NAME="67649"><SPAN CLASS="tit">[67649] Quodlibet IV, q. 11 a. 2 tit. 2 </SPAN></A>Circa secundum sic proceditur: videtur quod primi motus in infidelibus sint peccata mortalia.</P>
<P TITLE="Quodlibet IV, q. 11 a. 2 arg. 1"><A NAME="67650"><SPAN CLASS="ref">[67650] Quodlibet IV, q. 11 a. 2 arg. 1 </SPAN></A>Quia sicut Anselmus dicit in Lib. de gratia et Lib. Arbit., <I>eos qui non sunt in Christo Iesu, sequitur damnatio, si sentiunt concupiscentiam, etiamsi non consentiant</I>. Sed sentire concupiscentiam, est habere primum concupiscentiae motum. Ergo infideles, qui non sunt in Christo Iesu, peccant mortaliter secundum primos motus, quia damnatio non debetur nisi peccato mortali.</P>
<P TITLE="Quodlibet IV, q. 11 a. 2 arg. 2"><A NAME="67651"><SPAN CLASS="ref">[67651] Quodlibet IV, q. 11 a. 2 arg. 2 </SPAN></A>Praeterea, quilibet homo debet habere originalem iustitiam, secundum quam concupiscentia reprimebatur. Sed contra hoc debitum est quilibet concupiscentiae motus. Ergo quilibet concupiscentiae motus est peccatum mortale. Omne enim quod est contra debitum, habet peccati mortalis rationem.</P>
<P TITLE="Quodlibet IV, q. 11 a. 2 s. c."><A NAME="67652"><SPAN CLASS="ref">[67652] Quodlibet IV, q. 11 a. 2 s. c. </SPAN></A>Sed contra, quanto est gradus altior, tanto est casus gravior. Sed altior est gradus fidelis quam infidelis. Cum ergo primi motus fidelium non sint peccata mortalia, multo minus primi motus infidelium.</P>
<P TITLE="Quodlibet IV, q. 11 a. 2 co."><A NAME="67653"><SPAN CLASS="ref">[67653] Quodlibet IV, q. 11 a. 2 co. </SPAN></A>Respondeo. Dicendum, quod primus motus, sicut dictum est, est motus sensualitatis praeveniens deliberationem rationis. Eadem autem natura sensualitatis est et rationis in fidelibus et in infidelibus. Ad naturam autem sensualitatis et rationis pertinet quod motus sensualitatis qui est absque deliberatione rationis, non possit esse peccatum mortale: quia peccatum mortale est quod consistit in aversione a Deo, ad quem converti non potest homo nisi per rationem: et per consequens aversio a Deo, quae constituit peccatum mortale, non potest esse nisi in ratione, ut patet per Augustinum, XII de Trinit. Et ideo dicendum est, quod primi motus infidelium non sunt peccata mortalia, sed venialia.</P>
<P TITLE="Quodlibet IV, q. 11 a. 2 ad 1"><A NAME="67654"><SPAN CLASS="ref">[67654] Quodlibet IV, q. 11 a. 2 ad 1 </SPAN></A>Ad primum ergo dicendum, quod dictum Anselmi dependet ex verbo apostoli, qui concludit, ad Rom., VIII, 1: quod <I>nihil (...) est damnationis his qui sunt in Christo Iesu, qui non secundum carnem ambulant</I>. Videtur ergo quod his qui non sunt in Christo Iesu, sit aliquid damnationis, etiam si non secundum carnem ambulent, motibus carnis consentientibus: alioquin nihil plus haberent hi qui sunt in Christo Iesu, quam alii. Est ergo aliquid damnationis his, qui non sunt in Christo Iesu, si sentiant motus carnis, quamvis non consentiant. Quod quidem qualiter sit intelligendum, ex processu apostoli apparet. Praemiserat enim, reparationem gratiae inchoatam esse in his qui sunt in Christo Iesu quantum ad mentem licet non quantum ad carnem; praemiserat enim: <I>ego ipse mente quidem servio legi Dei, carne autem legi peccati</I>, scilicet propter legem fomitis, quae adhuc manet in corporis membris. Ne ergo hi qui sunt in Christo Iesu, viderentur adhuc pristinae damnationi subiacere propter fomitis motus concludit apostolus, quod <I>nihil est damnationis his qui sunt in Christo Iesu, si non secundum carnem ambulant</I>: quia damnatio originalis peccati soluta est per gratiam Christi, quamvis actu remaneat fomes peccati; damnationem vero actualis peccati non incurrunt, quia non ambulant secundum carnem. In infidelibus vero manet peccatum originale non solum actu, sed etiam reatu; ideo est in eis aliquid damnationis ex parte originalis peccati, non autem ex parte actualis, si concupiscentiis non consentiant. Ex hoc ergo non sequitur quod in infidelibus primus motus inducat damnationem peccati mortalis, sed sequitur quod habeat annexam damnationem originalis peccati.</P>
<P TITLE="Quodlibet IV, q. 11 a. 2 ad 2"><A NAME="67655"><SPAN CLASS="ref">[67655] Quodlibet IV, q. 11 a. 2 ad 2 </SPAN></A>Ad secundum dicendum, quod debitum originalis iustitiae pertinet ad ipsam personam infidelem ratione humanae naturae quam a primo parente traxit, cui collata est originalis iustitia; et ideo id quod pertinet ad defectum originalis iustitiae, pertinet ad peccatum naturae, scilicet ad peccatum originale; non autem ad peccatum actuale, quale est peccatum mortale.</P>
<BR>
<DIV CLASS="D">Quaestio 12</DIV>
<DIV CLASS="G">Prooemium</DIV>
<P TITLE="Quodlibet IV, q. 12 pr."><A NAME="67656"><SPAN CLASS="ref">[67656] Quodlibet IV, q. 12 pr. </SPAN></A>Quaestio est:</P>
<P TITLE="Quodlibet IV, q. 12 pr. 1"><A NAME="67657"><SPAN CLASS="tit">[67657] Quodlibet IV, q. 12 pr. 1 </SPAN></A>Utrum pueri non exercitati in praeceptis, sint recipiendi vel obligandi voto vel iuramento, vel beneficiis alliciendi, ad ingressum religionis.</P>
<P TITLE="Quodlibet IV, q. 12 pr. 2"><A NAME="67658"><SPAN CLASS="tit">[67658] Quodlibet IV, q. 12 pr. 2 </SPAN></A>Secundo quaeritur utrum consilia ordinentur ad praecepta.</P>
<BR>
<DIV CLASS="E">Articulus 1</DIV>
<BR>
<DIV CLASS="cuatro" TITLE="Quodlibet IV, q. 12 a. 1 tit. 1"><A NAME="67659"><SPAN CLASS="tit">[67659] Quodlibet IV, q. 12 a. 1 tit. 1 </SPAN></A>Utrum pueri non exercitati in praeceptis, sint recipiendi vel obligandi voto vel iuramento, vel beneficiis alliciendi, ad ingressum religionis</DIV>
<BR>
<P TITLE="Quodlibet IV, q. 12 a. 1 tit. 2"><A NAME="67660"><SPAN CLASS="tit">[67660] Quodlibet IV, q. 12 a. 1 tit. 2 </SPAN></A>Et videtur quod non.</P>
<P TITLE="Quodlibet IV, q. 12 a. 1 arg. 1"><A NAME="67661"><SPAN CLASS="ref">[67661] Quodlibet IV, q. 12 a. 1 arg. 1 </SPAN></A>Perfectio enim consiliorum, ad quam ordinantur religiones, a Christo exordium sumpsit. Sed Christus primo consilium perfectionis dedit adolescenti qui praecepta servaverat, ut patet Matth., XIX, 11, seqq. Ergo soli illi qui sunt exercitati in praeceptis, sunt ad religionem obligandi, vel recipiendi.</P>
<P TITLE="Quodlibet IV, q. 12 a. 1 arg. 2"><A NAME="67662"><SPAN CLASS="ref">[67662] Quodlibet IV, q. 12 a. 1 arg. 2 </SPAN></A>Praeterea, Gregorius dicit super Ezech.: <I>nemo repente fit summus; sed in bona conversatione a minimis quis inchoat, ut ad magna perveniat</I>. Sed magna sunt consilia quae pertinent ad perfectionem vitae; minora autem sunt praecepta, quae pertinent ad omnem iustitiam. Ergo prius debent pueri exercitari in praeceptis quam ad consilia inducantur.</P>
<P TITLE="Quodlibet IV, q. 12 a. 1 arg. 3"><A NAME="67663"><SPAN CLASS="ref">[67663] Quodlibet IV, q. 12 a. 1 arg. 3 </SPAN></A>Praeterea, Exod., XXI, 33, dicitur: <I>si quis aperuerit cisternam (...) decideritque bos vel asinus in eam, dominus cisternae reddet pretium iumentorum</I>. Sed ille qui aliquem puerum nondum in praeceptis exercitatum ad religionem inducit, quodammodo aperit ei cisternam; quia plerique tales religionem ingredientes egrediuntur, et in desperationem incidunt, quasi in quamdam spiritualem cisternam. Ergo videtur quod ille qui eum inducit, hoc ei imputetur ad peccatum.</P>
<P TITLE="Quodlibet IV, q. 12 a. 1 arg. 4"><A NAME="67664"><SPAN CLASS="ref">[67664] Quodlibet IV, q. 12 a. 1 arg. 4 </SPAN></A>Praeterea, illud quod est expediens communi utilitati, non est tollendum. Sed expedit communi utilitati quod homines propria libertate utantur ad bonum faciendum. Ergo non est aliquibus auferenda talis libertas per obligationem voti vel iuramenti.</P>
<P TITLE="Quodlibet IV, q. 12 a. 1 arg. 5"><A NAME="67665"><SPAN CLASS="ref">[67665] Quodlibet IV, q. 12 a. 1 arg. 5 </SPAN></A>Praeterea, beatus Benedictus monachorum institutor almificus in sua regula statuit, quod venientibus ad religionem non sit facilis praebendus ingressus, sed probandum sit an spiritus a Deo sit. Ergo multo minus sunt aliqui muneribus vel beneficiis alliciendi.</P>
<P TITLE="Quodlibet IV, q. 12 a. 1 arg. 6"><A NAME="67666"><SPAN CLASS="ref">[67666] Quodlibet IV, q. 12 a. 1 arg. 6 </SPAN></A>Praeterea, Gregorius dicit, et habetur in decretis, distinct. 48: <I>scimus quod aedificati parietes non prius tignorum pondus accipiunt, nisi nativitatis suae humore siccentur; ne si ante pondera quam solidentur accipiant, cunctam simul ad terram fabricam deponant</I>. Sed pueri qui nondum sunt exercitati in praeceptis, sunt quasi parietes nondum desiccati. Ergo non sunt eis imponenda tigna, id est gravia religionis instituta.</P>
<P TITLE="Quodlibet IV, q. 12 a. 1 arg. 7"><A NAME="67667"><SPAN CLASS="ref">[67667] Quodlibet IV, q. 12 a. 1 arg. 7 </SPAN></A>Praeterea, status religionis est status poenitentiae. Sed pueri excipiuntur ab omni poenitentiae coercitione, ut habetur in decretis de poenitentia, dist. 4. Ergo non sunt ad religionem inducendi.</P>
<P TITLE="Quodlibet IV, q. 12 a. 1 arg. 8"><A NAME="67668"><SPAN CLASS="ref">[67668] Quodlibet IV, q. 12 a. 1 arg. 8 </SPAN></A>Praeterea, sicut dicitur XX, quaest. 3, <I>quod quis non optat nec eligit, profecto non diligit; quod autem non diligit, facile contemnit</I>. Sed pueri antequam sint exercitati, non habent firmam electionem. Ergo nec firmam dilectionem. Facile ergo religionem contemnent, si in tali aetate ad religionem inducantur.</P>
<P TITLE="Quodlibet IV, q. 12 a. 1 arg. 9"><A NAME="67669"><SPAN CLASS="ref">[67669] Quodlibet IV, q. 12 a. 1 arg. 9 </SPAN></A>Praeterea, Prov., XIII, 11: <I>substantia festinata minuetur</I>. Sed videtur esse nimia festinantia quod aliquis ad consilia convolet nondum in praeceptis exercitatus. Ergo videtur quod bonorum spiritualium substantia de facili minuatur. Ergo non sunt ad religionem inducendi.</P>
<P TITLE="Quodlibet IV, q. 12 a. 1 arg. 10"><A NAME="67670"><SPAN CLASS="ref">[67670] Quodlibet IV, q. 12 a. 1 arg. 10 </SPAN></A>Praeterea, non minor cura est adhibenda in ingressu religionis, quam in susceptione ordinis. Sed in ordinibus prohibentur ad maiores accedere qui minores non acceperunt. Ergo etiam nec debet aliquis ad observantiam consiliorum religionis transire, nisi prius praeceptis observatis.</P>
<P TITLE="Quodlibet IV, q. 12 a. 1 arg. 11"><A NAME="67671"><SPAN CLASS="ref">[67671] Quodlibet IV, q. 12 a. 1 arg. 11 </SPAN></A>Praeterea, duo sunt homini necessaria: scilicet intelligere verum, et operari bonum. Sed intelligendo verum stultus reputaretur qui prius ad difficiliora se transferret, quam leviora intelligeret. Ergo stultum est in operatione boni, quod aliquis prius transeat ad consilia, quam in praeceptis exercitetur.</P>
<P TITLE="Quodlibet IV, q. 12 a. 1 arg. 12"><A NAME="67672"><SPAN CLASS="ref">[67672] Quodlibet IV, q. 12 a. 1 arg. 12 </SPAN></A>Praeterea, cuilibet in religione existenti convenit curam agere aliorum, vel saltem sui ipsius. Sed in his qui eliguntur ad aliquam curam ecclesiasticam, oportet eligere meliorem. Ergo oportet eos qui ad religionem assumuntur, eligere meliores. Hi autem sunt qui sunt exercitati in praeceptis. Ergo tales sunt ad religionem inducendi.</P>
<P TITLE="Quodlibet IV, q. 12 a. 1 arg. 13"><A NAME="67673"><SPAN CLASS="ref">[67673] Quodlibet IV, q. 12 a. 1 arg. 13 </SPAN></A>Praeterea, illud quod est in se bonum, si ex eo sumatur peccati occasio, est abiiciendum; sicut serpens aeneus quem Moyses fecerat ex mandato domini ad sanandum filios Israel, ut habetur Num. XXI, Ezechias combussit, quia ex eo sumebatur idolatriae occasio. Similiter etiam quamvis benedictio sit secundum se bona, tamen reprehenditur, si minor praesente maiore benedicit. Cum ergo aliqui inexercitati in praeceptis sumant occasionem peccati ex ingressu religionis, ab ea recedentes, quamvis religio sit secundum se bona, tamen videtur quod inexercitatos ad religionem inducere sit vitandum.</P>
<P TITLE="Quodlibet IV, q. 12 a. 1 arg. 14"><A NAME="67674"><SPAN CLASS="ref">[67674] Quodlibet IV, q. 12 a. 1 arg. 14 </SPAN></A>Praeterea, Gregorius dicit, et habetur in decretis, distinct. 48: <I>casum appetit qui ad summi loci fastigia postpositis gradibus per abrupta quaerit ascensum</I>. Sed procedere ad consilia non observatis praeceptis est postponere gradum. Ergo videtur quod hoc sit casum quaerere; et ita ad hoc non sunt aliqui inducendi.</P>
<P TITLE="Quodlibet IV, q. 12 a. 1 arg. 15"><A NAME="67675"><SPAN CLASS="ref">[67675] Quodlibet IV, q. 12 a. 1 arg. 15 </SPAN></A>Praeterea, Damascenus dicit in II Lib., quod <I>non est utile inexpertum existentem et improbatum incorruptione frui, ut non in superbiam incidat, et in laqueum Diaboli</I>. Ergo pari ratione non est utile improbatos et inexpertos in praeceptis ad statum contemplationis assumi, ad quem religio ordinatur.</P>
<P TITLE="Quodlibet IV, q. 12 a. 1 arg. 16"><A NAME="67676"><SPAN CLASS="ref">[67676] Quodlibet IV, q. 12 a. 1 arg. 16 </SPAN></A>Praeterea, Gregorius dicit in Moral.: <I>post Liae amplexus ad Rachelem Iacob pervenit, quia perfectus quisque ante activae vitae ad fecunditatem iungitur, et post contemplativae ad requiem copulatur</I>. Sed activa vita consistit in observantia praeceptorum, status autem religionis pertinet ad vitam contemplativam. Ergo non sunt aliqui ad religionem inducendi antequam sint in praeceptis exercitati.</P>
<P TITLE="Quodlibet IV, q. 12 a. 1 arg. 17"><A NAME="67677"><SPAN CLASS="ref">[67677] Quodlibet IV, q. 12 a. 1 arg. 17 </SPAN></A>Praeterea, nulla promissio est facienda cuius solutio non est licita. Sed solvere aliquid alicui pro ingressu religionis non est licitum; unde dicitur I, quaest. 2: <I>nunquam legimus Deum discipulos, vel eorum ministerio conversos quempiam ad Dei cultum aliquo muneris interventu provocasse</I>. Ergo non sunt aliqui promissionibus ad religionem alliciendi.</P>
<P TITLE="Quodlibet IV, q. 12 a. 1 arg. 18"><A NAME="67678"><SPAN CLASS="ref">[67678] Quodlibet IV, q. 12 a. 1 arg. 18 </SPAN></A>Praeterea, nullus qui non est exercitatus in armis, secundum leges est admittendus ad militiam corporalem. Sed religio est status militiae spiritualis. Ergo non sunt aliqui recipiendi ad religionem, nisi prius exercitati in praeceptis quasi in quibusdam spiritualibus armis.</P>
<P TITLE="Quodlibet IV, q. 12 a. 1 arg. 19"><A NAME="67679"><SPAN CLASS="ref">[67679] Quodlibet IV, q. 12 a. 1 arg. 19 </SPAN></A>Praeterea, qui non potest se obligare ad minus, non potest se obligare ad maius, nisi sit necessarium. Sed puer ante decimum quartum annum non potest se obligare ad matrimonium, quod minus est. Ergo multo minus ad religionem.</P>
<P TITLE="Quodlibet IV, q. 12 a. 1 arg. 20"><A NAME="67680"><SPAN CLASS="ref">[67680] Quodlibet IV, q. 12 a. 1 arg. 20 </SPAN></A>Praeterea, legitur Marci V, 19, quod dominus daemoniacum curatum non permisit secum intrare navim, quae significat crucem et religionem. Per daemoniacum autem curatum signantur homines a peccatis conversi. Ergo non sunt ad religionem accipiendi peccatores statim conversi, antequam in praeceptis exercitentur.</P>
<P TITLE="Quodlibet IV, q. 12 a. 1 arg. 21"><A NAME="67681"><SPAN CLASS="ref">[67681] Quodlibet IV, q. 12 a. 1 arg. 21 </SPAN></A>Praeterea, bonorum operum fructus habere debemus, quando de Aegypto eximus, ut dicit quaedam Glossa Exod. XII. Sed exire de Aegypto est exire de mundo religionem intrando. Ergo illi qui volunt religionem intrare, debent prius fructum bonorum operum habere per observantiam praeceptorum.</P>
<P TITLE="Quodlibet IV, q. 12 a. 1 arg. 22"><A NAME="67682"><SPAN CLASS="ref">[67682] Quodlibet IV, q. 12 a. 1 arg. 22 </SPAN></A>Praeterea, Augustinus dicit, in libro de sermone domini in monte, quod omnis praesumptio est coercenda. Sed magna praesumptio videtur esse quod aliquis velit ascendere ad arcem consiliorum, nondum observatis praeceptis. Ergo tales sunt coercendi, et non alliciendi ad religionis ingressum.</P>
<P TITLE="Quodlibet IV, q. 12 a. 1 arg. 23"><A NAME="67683"><SPAN CLASS="ref">[67683] Quodlibet IV, q. 12 a. 1 arg. 23 </SPAN></A>Praeterea, Augustinus dicit in eodem libro quod maiora maioribus, et minora minoribus sunt exhibenda. Sed consilia sunt maiora. Ergo non sunt pueris inexercitatis exhibenda; et ita pueri nondum exercitati in praeceptis non sunt ad religionem trahendi.</P>
<P TITLE="Quodlibet IV, q. 12 a. 1 s. c. 1"><A NAME="67684"><SPAN CLASS="ref">[67684] Quodlibet IV, q. 12 a. 1 s. c. 1 </SPAN></A>Sed contra. Est quod dicitur XX, q. 2: <I>sic in qualibet</I>, et infra: <I>parentibus sane filios suos ad religionem tradere non amplius quam ultra decimum quartum annum aetatis suae licentia esse poterit. Postea vero aut cum voluntate parentum eorum, aut si suae devotionis sit solitarium votum, erit filiis licitum religionis assumere cultum</I>. Sed post quartumdecimum annum non statim sunt homines in praeceptis exercitati. Ergo possunt religionem ingredi pueri antequam sint in praeceptis exercitati.</P>
<P TITLE="Quodlibet IV, q. 12 a. 1 s. c. 2"><A NAME="67685"><SPAN CLASS="ref">[67685] Quodlibet IV, q. 12 a. 1 s. c. 2 </SPAN></A>Praeterea, maius est quod aliquis assumatur ad regimen sui et aliorum, quam quod recipiatur in religione, in qua sub regimine alterius vivit. Sed Salomon adhuc puer existens, assumptus est ad regnum sui et aliorum; unde dicitur I Paral. XXIX, 1: <I>locutus est David rex ad omnem Ecclesiam: Salomonem filium meum (...) eligit Deus adhuc puerum et tenellum</I>. Ergo multo magis possunt pueri non exercitati in praeceptis ad religionem recipi vel induci.</P>
<P TITLE="Quodlibet IV, q. 12 a. 1 s. c. 3"><A NAME="67686"><SPAN CLASS="ref">[67686] Quodlibet IV, q. 12 a. 1 s. c. 3 </SPAN></A>Praeterea, illud votum non est illicitum ex quo non redduntur aliqui rei, si solvant. Sed, sicut dicit Ambrosius, <I>illae quae in puerilibus annis continentiam voverunt, non constituuntur reae si votum exsolvant</I>. Ergo quod aliqui voto adstringantur ad religionem in puerilibus annis, non est illicitum.</P>
<P TITLE="Quodlibet IV, q. 12 a. 1 s. c. 4"><A NAME="67687"><SPAN CLASS="ref">[67687] Quodlibet IV, q. 12 a. 1 s. c. 4 </SPAN></A>Praeterea, nihil est illicitum per quod aliquis a bono non retrahitur. Sed qui provocatur ad meliora, non retrahitur a bono. Ergo, cum status religionis sit melior, in quo observantur consilia, quam status vitae saecularis in quo simpliciter observantur praecepta; videtur quod non sit illicitum inducere pueros ad religionem voto vel iuramento, aut etiam beneficio, antequam in praeceptis sint exercitati.</P>
<P TITLE="Quodlibet IV, q. 12 a. 1 s. c. 5"><A NAME="67688"><SPAN CLASS="ref">[67688] Quodlibet IV, q. 12 a. 1 s. c. 5 </SPAN></A>Praeterea, XX, quaest. 1 dicitur: <I>firma tunc erit virginitatis professio, ex quo adulta iam aetas esse coeperit, et quae solet apta nuptiis deputari</I>. Sed non statim in hac aetate viri vel mulieres sunt in praeceptis exercitati. Ergo antequam aliqui in praeceptis exercitentur, licite possunt religionis astringi voto vel iuramento.</P>
<P TITLE="Quodlibet IV, q. 12 a. 1 s. c. 6"><A NAME="67689"><SPAN CLASS="ref">[67689] Quodlibet IV, q. 12 a. 1 s. c. 6 </SPAN></A>Praeterea, si talis obligatio esset illicita, scilicet qua pueri non exercitati in praeceptis voto vel iuramento ad religionem obligantur: aut hoc esset quia est secundum se mala; aut quia est prohibita. Sed non est secundum se mala; quia sic executio sive adimpletio promissionis esset peior, et perseverantia pessima: cuius contrarium videmus; quia adimplentes ea quae promiserant in puerilibus annis, et in promissis perseverantes, maxime commendantur. Similiter etiam non est illicita talis obligatio quia prohibita. Non enim prohibetur lege veteri; dicitur enim Num. XXX, vv. 4-6: <I>mulier si quippiam voverit, et se constrinxerit iuramento (...) in domo patris sui, et in aetate adhuc puellari; si cognoverit pater votum quod pollicita est, et iuramentum quo obligavit animam suam, et tacuerit, voti rea erit; quidquid pollicita est et iuravit, opere complebit. Sin autem (...) ut audierit, contradixerit pater; et vota et iuramenta eius irrita erunt, nec obnoxia tenebitur sponsioni, eo quo contradixerit pater</I>. Similiter etiam non est prohibitum in iure canonico, quia in decreto Leonis Papae haec eadem auctoritas inducitur. Similiter etiam non est prohibitum lege Evangelii, quae maxime inducit homines a recedendo a mundo, et ad sequendum perfectionis opera. Ergo licitum est obligare voto vel iuramento pueros nondum exercitatos in praeceptis ad religionem.</P>
<P TITLE="Quodlibet IV, q. 12 a. 1 co."><A NAME="67690"><SPAN CLASS="ref">[67690] Quodlibet IV, q. 12 a. 1 co. </SPAN></A>Respondeo. Dicendum, quod hoc quod pro quaestione hic inducitur, dubitationem non habet, nisi quod quidam contentioni studentes veritatem obnubilare conantur. Unde hic locum habent verba quae Augustinus dicit in II de Civit. Dei: <I>quantum ille est maior et tetrior insipientium morbus animorum, quo irrationabiles motus suos etiam post rationem plene redditam, sive nimia caecitate, qua nec aperta cernuntur, sive obstinatissima pervicacia, qua et ea quae cernuntur non feruntur, tamquam ipsam rationem veritatemque defendunt; fit necessitas copiosius dicendi plerumque res claras, velut eas non solum spectantibus intuendas, sed quodammodo tangendo palpantibus offeramus; et tamen quis disceptandi finis erit, si respondendum esse ipsis respondentibus nos existimemus? Nam qui vel non possunt intelligere quod vel tam duri sunt perversitate mentis, ut etiam si intellexerint, non obediant, et respondentes loquuntur iniquitatem, atque infatigabiliter vani sunt: quorum dicta contraria si toties velimus refellere, quoties obnixa fronte statuerunt non cogitare quid dicant, dum quocumque modo nostris disputationibus contradicant, quam sit infinitum et aerumnosum et infructuosum vides. Erit ergo hic modus servandus, ut veritas manifeste et quasi palpabiliter ostendatur: et si qua in contrarium dicta fuerint, quae aliud pondus non habeant, contemnantur, ne semper oporteat inutiliter eadem replicare. Sed si quis contrarium dicere voluerit, scribat quod dicit, ut alii intelligentes diiudicare possint an doceat veritatem</I>. Primo ergo circa propositam quaestionem, ut singula discutiamus, considerandum est, pueros etiam infra annos pubertatis in religionem recipi non esse secundum se malum; immo esse expediens et fructuosum, quia illud quod a pueritia assuescimus, semper perfectius et firmius tenemus, secundum illud Proverb. XXII, 6: <I>adolescens iuxta viam suam graditur; etiam cum senuerit, non recedet ab ea</I>. Et ideo apostoli instituerunt ut pueri etiam infantes ad Christianam religionem reciperentur, ut in ea nutriti, firmius et perfectius ei inhaererent; et hoc est quod Dionysius dicit in ult. cap. Eccles. Hierar.: <I>secundum legem sanctam confirmati infantes ad habitum sanctum habebunt consuetudinem ab omni remoti errore, et immundae vitae expertes: hoc divinis nostris ducibus</I>, id est apostolis, <I>ad mentem venit, et visum est suscipere infantes</I>. Multo autem magis excedit Christiana infidelium vita, quam vita religiosorum vitam saecularium; praesertim cum in primitiva Ecclesia omnium Christianorum erat perfectissimus religionis status, secundum illud Act. IV, v. 32: <I>multitudinis (...) credentium erat cor unum et anima una; nec quisquam eorum, quae possidebat, aliquid suum esse dicebat, sed erant illis omnia communia</I>: ad cuius vitae exemplar omnes religiones sunt institutae. Et ideo religionum institutores ex eadem causa qua apostoli, moti sunt ad recipiendum infantes in religionem; ut patet de beato Benedicto, qui, ut in II Dialog. legitur, recepit nutriendum in religionem Maurum duodennem, et placidum septennem. Est tamen quaedam differentia circa hoc attendenda. Nam pueri ante annos pubertatis ex naturali iure sunt sub cura parentum, propter hoc quod patiuntur discretionis defectum, secundum quem possint bene regere seipsos. Et ideo in hac aetate possunt quidem religioni tradi, si a parentibus offerantur; et erit rata traditio, praecipue si, cum ad annos pubertatis pervenerint, ratam habuerint paternam oblationem. Unde Gregorius dicit: <I>si pater vel mater filium filiamve intra septa monasterii in infantiae annis sub regulari tradiderint disciplina, utrum liceat eis, postquam pubertatis impleverunt annos, egredi, et matrimonio copulari, hoc omnino devitamus: quia nefas est ut oblatis a parentibus Deo filiis voluntatis frena relaxentur</I>. Si autem in hac aetate propria sponte se religioni tradiderint, potest hoc per assensum vel dissimulationem parentum ratum esse; unde dicitur XX, quaest. 2: <I>si in qualibet minore aetate vel religionis tonsuram vel religioni vestem debitam, in utroque sexu filiis aut unus aut ambo parentes dederint, aut forte vel nolentibus vel nescientibus</I>, scilicet parentibus, <I>a se susceptam, non mox visam in filiis abdicaverint, sed vel coram se vel episcopo palamque in conventu eodem filios talia habere permiserint, ad saecularem reverti habitum filiis ipsis quandoque penitus non licebit</I>. Si vero pueri annos pubertatis transcenderint, possunt etiam invitis parentibus ad religionem transire, nec sunt repellendi, immo magis advocandi: ut enim Gregorius dicit in quadam homilia, <I>ad vitam bonam alius in pueritia, alius in adolescentia, alius in iuventute, alius in senectute, alius in decrepita aetate perducitur; et cum in nulla aetate sint repellendi, minus tamen sunt repellendi in pueritia</I>. Dicit enim Chrysostomus super Matthaeum: <I>quis meruerit appropinquare Christo, si repelleretur ab eo simplex infantia? Nam si sancti futuri sunt, quid vetatis filios ad patrem venire? Si autem peccatores futuri sunt, ut quid sententiam condemnationis profertis, antequam culpam videatis?</I> Quam quidem damnationis sententiam proferunt aliqui, cum dicunt: non sunt recipiendi pueri ad religionem, quia exibunt, et peiores efficientur. Sed quod addunt quidam, quod oportet pueros prius exercitari in praeceptis, et postea transire ad consilia observanda in religione, ex falso intellectu procedit. Arbitrantur enim quod praecepta praeparent viam ad consilia. Non est autem sic: immo potius consilia parant viam ad praecepta servanda, quia per consilia removetur homo a rebus saeculi, circa quas occupatus difficile est quod innocentiam servet. Unde Hilarius dicit super Matthaeum: <I>grave onus innocentia subit incrementis opum occupata: rem enim solius famulatus Dei non sine saeculi vitiis assequetur</I>. Et ideo dominus dicit Matth. XIX, 23 ss., quod difficile est qui pecunias habent intrare in regnum caelorum: quia difficile est quod homo praecepta servet, quibus intratur in regnum, nisi sequens consilia divitias relinquat. Et ideo pueri ad hoc quod innocentiam servare possint in observantia mandatorum, sunt praeparandi, et quodammodo praemuniendi in exercitio consiliorum; nec sunt repellendi, quamvis ineruditi videantur in praeceptis. Dicit enim Origenes super Matthaeum: <I>quidam puerilem sermonem habentes, offerunt salvatori pueros et infantes. Qui autem videntur perfectiores priusquam discant, ad rationem iustitiae reprehendunt eos qui pueros et infantes adhuc minus eruditos offerunt Christo. Dominus autem hortatur discipulos suos condescendere utilitatibus puerorum. Hoc ergo debemus attendere, ne aestimatione sapientiae excellentioris contemnamus quasi magni pusillos Ecclesiae, prohibentes pueros venire ad Iesum</I>. Sed quod ulterius quaeritur, an ante religionis ingressum sint voto vel iuramento ad religionem obligandi, manifeste patet quod sic. Sicut enim in malo quanto voluntas est magis obfirmata ad malum, tanto peior est, sicut in obstinatis patet, et qui ex malitia peccant; ita etiam in bonis, tanto voluntas melior est, quanto est magis firmata et adstricta ad bonum. Cum ergo bonum sit quod pueri ad religionem veniant, multo melius est quod eorum voluntas sit ad hoc firmata, quod fit voto vel iuramento: unde et David dicebat: <I>iuravi et statui custodire iudicia iustitiae tuae</I>; et Augustinus dicit in epistola ad Paulinam et Armentarium: <I>felix necessitas quae ad meliora compellit</I>. Ultimo autem considerandum restat, an sint beneficiis alliciendi. Et si quidem conventione vel pacto pretium alicui detur, vel quodcumque terrenum beneficium, ut religionem intret; hoc est illicitum. Si autem aliquis ei aliqua beneficia temporalia conferat ut auferat impedimenta quibus impeditur a religionis ingressu, vel etiam ut eum nutriat, vel doceri faciat ad hoc quod sit religioni aptus; hoc non est illicitum, sed est laudabile. Similiter et si beneficiis temporalibus aliquis aliquem alliciat, ut eum favorabilem sibi reddat, non intendens gloriam propriam, sed gloriam Dei et proximi salutem, laudabile est, sicut et apostolus de seipso dicit, I Cor. cap. X, 33: <I>per omnia omnibus placeo</I>. Deus etiam aliquos temporalibus beneficiis allicit ad bene agendum. In Ecclesiis etiam quibusdam temporalium distributionibus alliciuntur aliqui ad Ecclesiae deserviendum; non quod praemium accipiant, sed sunt quaedam secundario illectiva ad serviendum Deo, sicut et dominus dicit Matth. VI, 33: <I>primo quaerite regnum Dei et iustitiam eius, et haec omnia</I>, scilicet necessaria vitae, <I>adiicientur vobis</I>.</P>
<P TITLE="Quodlibet IV, q. 12 a. 1 ad 1"><A NAME="67691"><SPAN CLASS="ref">[67691] Quodlibet IV, q. 12 a. 1 ad 1 </SPAN></A>Ad primum ergo dicendum, quod sicut Christus ad consilia invitavit adolescentem in praeceptis exercitatum, ita etiam vocavit Matthaeum publicanum non exercitatum in praeceptis, sed peccatis implicatum: ex quo accipere possumus quod ad consilia observanda in religione advocandi sunt non solum exercitati in praeceptis, sed etiam non exercitati.</P>
<P TITLE="Quodlibet IV, q. 12 a. 1 ad 2"><A NAME="67692"><SPAN CLASS="ref">[67692] Quodlibet IV, q. 12 a. 1 ad 2 </SPAN></A>Ad secundum dicendum, quod diversitas graduum dupliciter attendi potest. Uno modo in diversis statibus seu conditionibus. Et sic non oportet quod qui tendit ad maiorem statum vel conditionem, prius exercitetur in minori statu vel conditione; sicut videmus quod illi qui volunt fieri milites, non prius exercitantur in lanificio, sed a pueritia exercentur in militia; similiter qui volunt fieri clerici, non prius exercentur in vita laicali, sed a pueritia instruuntur in vita clericali. Et hoc modo qui volunt religiosi fieri, non oportet quod prius exerceantur in vita saeculari; sed optimum est eis, si a pueritia exerceantur in vita religionis, quia magis poterunt in ea proficere. Unde dicitur Thren. III, v. 27: <I>bonum est viro cum portaverit iugum</I> domini <I>ab adolescentia sua</I>. Alio modo possunt accipi diversi gradus in eodem statu vel conditione. Et hoc modo dicit Gregorius, quod in qualibet bona conversatione incipiendum est a minoribus, ut a maiora perveniatur. Sicut enim milites a rudimentis militiae, et clerici a rudimentis clericaturae; ita etiam et religiosi incipiunt a rudimentis religionis, ut proficiant usque ad summum.</P>
<P TITLE="Quodlibet IV, q. 12 a. 1 ad 3"><A NAME="67693"><SPAN CLASS="ref">[67693] Quodlibet IV, q. 12 a. 1 ad 3 </SPAN></A>Ad tertium dicendum, quod duplex est occasio: scilicet data et sumpta. Tunc quidem dat aliquis occasionem alicui ruendi, vel in cisternam cadendi, quando facit aliquid vel dicit minus rectum, ex quo datur proximo occasio ruinae; et tunc ruina proximi imputatur danti occasionem. Aliquando autem non est occasio data, sed sumpta; puta, cum aliquis inducit aliquem ad bonum, et ipse ex hoc fit deterior, non est relinquenda monitio bona propter hoc quod ille sumit inde occasionem ruinae: unde et dominus non dimisit praedicationem veritatis propter scandalum Pharisaeorum, ut habetur Matthaei, XV, 10; et Augustinus dicit, quod si plurimi essent in domo ruitura, et inde saltem unus liberari posset, atque id quia facere conaremur, alii semetipsos praecipitio necarent, doleremus de ceteris, verum de unius saltem salute consolaremur.</P>
<P TITLE="Quodlibet IV, q. 12 a. 1 ad 4"><A NAME="67694"><SPAN CLASS="ref">[67694] Quodlibet IV, q. 12 a. 1 ad 4 </SPAN></A>Ad quartum dicendum, quod libertas necessitati coactionis opponitur, quae est necessitas absoluta; et talis necessitas est cohibenda. Sed necessitas quae est ex suppositione finis, non opponitur libertati; et tali necessitate expedit uti ad communem utilitatem: alioquin nec pacta promissionibus firmata, nec iuramenta, in rebus humanis fieri deberent. Multo autem magis per huiusmodi expedit homines obligari ad divina, quae sunt meliora.</P>
<P TITLE="Quodlibet IV, q. 12 a. 1 ad 5"><A NAME="67695"><SPAN CLASS="ref">[67695] Quodlibet IV, q. 12 a. 1 ad 5 </SPAN></A>Ad quintum dicendum, quod difficultas ingressus observatur in religionibus per hoc quod datur intrantibus annus probationis, in quo difficultates religionis experiuntur.</P>
<P TITLE="Quodlibet IV, q. 12 a. 1 ad 6"><A NAME="67696"><SPAN CLASS="ref">[67696] Quodlibet IV, q. 12 a. 1 ad 6 </SPAN></A>Ad sextum dicendum, quod parieti nondum desiccato non est onus tignorum imponendum, tamen non prohibetur quin sit paries desiccandus. Desiccatur autem paries a pravo humore saecularis affectus per religionem; et ideo contingit quod prius exercitentur aliqui in religione quam eis onus praelationis aut sacrorum ordinum imponatur; et de hoc onere loquitur Gregorius, ut patet per ea quae praecedunt in illo capitulo, et in II homilia in Ezechielem.</P>
<P TITLE="Quodlibet IV, q. 12 a. 1 ad 7"><A NAME="67697"><SPAN CLASS="ref">[67697] Quodlibet IV, q. 12 a. 1 ad 7 </SPAN></A>Ad septimum dicendum, quod status religionis, et est status poenitentiae, et est exercitium sive schola perfectionis: unde ad religionem recipiendi sunt peccatores propter poenitentiam, et recipiendi sunt pueri innocentes quasi in schola quadam perfectionis, ut perfectius innocentiam conservent.</P>
<P TITLE="Quodlibet IV, q. 12 a. 1 ad 8"><A NAME="67698"><SPAN CLASS="ref">[67698] Quodlibet IV, q. 12 a. 1 ad 8 </SPAN></A>Ad octavum dicendum, quod si omnino inviti pueri in religionem inducerentur, timendum esset de casu futuro: sed ex quo propria voluntate se obligant, ac religionem ingrediuntur, non habet locum ratio inducta.</P>
<P TITLE="Quodlibet IV, q. 12 a. 1 ad 9"><A NAME="67699"><SPAN CLASS="ref">[67699] Quodlibet IV, q. 12 a. 1 ad 9 </SPAN></A>Ad nonum dicendum, quod sicut magnum et parvum, multum et paucum, secundum philosophum, dicuntur relative; ita et festinatum, sive velox, et tardum. Nam festinatum, sive velox, est quod in parvo tempore multum movetur. Illa ergo substantia minuitur quae est festinata in respectu ad debitum modum; puta, si aliquis aliquem statum aggressus, statim a principio, contemptis rudimentis illius status, ea quae sunt perfectorum in statu illo, attentare vellet. Non est autem substantia festinata, si exercitium perfectionis, et quasi quamdam scholam, quae est religio, a pueritia aliquis aggrediatur. Tantum est enim culmen perfectionis, ut etiam si a pueritia quis huiusmodi perfectionem aggrediatur, semper habet ubi proficiat: sicut et Augustinus dicit ad Volusianum de doctrina Christiana: <I>tanta est</I>, inquit, <I>Christianarum profunditas litterarum, ut in eis quotidie proficerem, si eas solas ab ineunte pueritia usque ad decrepitam senectutem summo studio, meliore ingenio, conarer addiscere</I>.</P>
<P TITLE="Quodlibet IV, q. 12 a. 1 ad 10"><A NAME="67700"><SPAN CLASS="ref">[67700] Quodlibet IV, q. 12 a. 1 ad 10 </SPAN></A>Ad decimum dicendum, quod diversi ordines sunt quasi diversi gradus unius clericalis vitae; et ideo oportet ut a minoribus incipiat qui ad maiores tendit. Non autem oportet quod qui tendit ad sacros ordines, exercitetur in his quae pertinent ad inferiorem statum, laicalis scilicet vitae. Et similiter in vita religionis oportet quod a rudimentis eius incipiat qui religionem ingreditur, ut ad summum apicem religionis pertingere possit; non tamen oportet eum prius esse exercitatum in saeculari vita.</P>
<P TITLE="Quodlibet IV, q. 12 a. 1 ad 11"><A NAME="67701"><SPAN CLASS="ref">[67701] Quodlibet IV, q. 12 a. 1 ad 11 </SPAN></A>Ad undecimum dicendum, quod in intelligibilibus etiam oportet quod aliquis a minoribus in eadem scientia incipiat, ut ad maiora perveniat; non tamen oportet quod quicumque vult addiscere aliquam scientiam maiorem, exercitetur in qualibet minori: sicut qui volunt addiscere liberales artes, non oportet quod prius exercitentur in mechanicis; sed solum hoc oportet quando minor scientia parat viam ad maiorem. Vita autem saecularis non parat viam ad religionem, sed magis ab ea abducit: unde Gregorius dicit in Princ. Moralium: <I>cum adhuc me cogeret animus praesenti mundo quasi specie tenus deservire, coeperunt multa ex eiusdem mundi cura succrescere, ut in eorum iam non specie, sed, quod est gravius, mente retinerer</I>. E converso autem observantia consiliorum parat viam ad tutius et perfectius praecepta divina observanda, quae necesse est in saeculari vita observari.</P>
<P TITLE="Quodlibet IV, q. 12 a. 1 ad 12"><A NAME="67702"><SPAN CLASS="ref">[67702] Quodlibet IV, q. 12 a. 1 ad 12 </SPAN></A>Ad duodecimum dicendum, quod ratio illa in multis deficit. Primo quidem, quia ille qui religionem intrat, non ad hoc eligitur ut sui vel alterius curam gerat magis quam ante; sed magis ut sit sub cura et obedientia alterius. Secundo, quia hoc non conceditur ab omnibus, quod necesse sit eligere meliorem ad regimen praelationis; sed secundum quosdam, sufficit eligere bonum. Tertio, quia si oportet eligere meliorem ad praelationem, non quidem oportet simpliciter meliorem eligere, sed meliorem, id est magis idoneum, ad hoc. Pueri autem etsi non sint meliores simpliciter quam adulti, sunt tamen magis idonei ad hoc in religione nutriantur; unde Anselmus in Lib. de similitudinibus comparat eos qui a pueritia nutriuntur in religione, Angelis, alios autem hominibus: quia Angeli a principio, homines processu temporis ad vitam aeternam perveniunt. Quarto, quia ad episcopatum non eligitur nisi unus; et ideo maior necessitas est quod melior assumatur, quam de intrantibus religionem, qui plures accipi possunt.</P>
<P TITLE="Quodlibet IV, q. 12 a. 1 ad 13"><A NAME="67703"><SPAN CLASS="ref">[67703] Quodlibet IV, q. 12 a. 1 ad 13 </SPAN></A>Ad decimumtertium dicendum, quod non solum illud quod est peccatum, praebet occasionem ruinae, sed etiam illud quod habet speciem mali: unde et apostolus dicit, I ad Thessal., V, 22: <I>ab omni specie mala abstinete vos</I>. Et quia serpens aeneus, etsi secundum se esset bonus ex sui institutione, tamen speciem habebat mali propter similitudinem idololatriae: ideo apud eos qui erant ad idololatriam proni, non erat dimittendus, sed laudabiliter fuit subtractus. Introitus autem religionis nec est secundum se malum, nec habet speciem mali. Benedictio autem, etsi sit de genere suo bona, tamen ad hoc quod sit actus virtutis, exigitur quod sit vestita debitis circumstantiis, ut sit conveniens et personae et loco et tempori. Non est autem conveniens personae, quando minor praesente maiore benedicit, quia, sicut dicitur ad Hebr., VII, 7, <I>sine ulla (...) contradictione, quod minus est, a maiore benedicitur</I>.</P>
<P TITLE="Quodlibet IV, q. 12 a. 1 ad 14"><A NAME="67704"><SPAN CLASS="ref">[67704] Quodlibet IV, q. 12 a. 1 ad 14 </SPAN></A>Ad decimumquartum dicendum, quod ille qui accedit ad consilia, non quaerit ascensum per abrupta postpositis gradibus, sed magis resecat quae possunt hominem impedire ab observatione praeceptorum, sicut dictum est.</P>
<P TITLE="Quodlibet IV, q. 12 a. 1 ad 15"><A NAME="67705"><SPAN CLASS="ref">[67705] Quodlibet IV, q. 12 a. 1 ad 15 </SPAN></A>Ad decimumquintum dicendum, quod, secundum dictum Damasceni, magis esset contrarium concludendum. Ideo enim Deus hominibus etiam post regenerationem incorruptibilitatem non statim addit, quia hoc non esset eis utile, sed superbiendi occasio. Abundantia enim temporalium et corporalium bonorum est materia superbiae; et ideo utile est homini ad superbiam vitandam, ut ad consilia transeat, temporalium bonorum superabundantiam derelinquens.</P>
<P TITLE="Quodlibet IV, q. 12 a. 1 ad 16"><A NAME="67706"><SPAN CLASS="ref">[67706] Quodlibet IV, q. 12 a. 1 ad 16 </SPAN></A>Ad decimumsextum dicendum, quod amplexus Rachelis significat quietem contemplationis, ad quam etiam consilia sequentes non statim a principio pervenire possunt, sed post longum exercitium bonorum operum. Facilius tamen ad praedictam quietem pervenitur per observantiam consiliorum quam per exercitium mandatorum in vita saeculari.</P>
<P TITLE="Quodlibet IV, q. 12 a. 1 ad 17"><A NAME="67707"><SPAN CLASS="ref">[67707] Quodlibet IV, q. 12 a. 1 ad 17 </SPAN></A>Ad decimumseptimum dicendum, quod si beneficiis temporalibus aliqui alliciantur ad religionem cum pacto, sicut patet in emptione et venditione, est illicita solutio. Si autem aliquis alicui provideat sine pacto, non est illicita solutio; unde post praemissa verba in eodem capite subiungitur: <I>nisi forte de pauperum alimento quis in concione proponat</I>; et iterum subdit: <I>dum tamen absit pactio, et omnis cesset conventio</I>.</P>
<P TITLE="Quodlibet IV, q. 12 a. 1 ad 18"><A NAME="67708"><SPAN CLASS="ref">[67708] Quodlibet IV, q. 12 a. 1 ad 18 </SPAN></A>Ad decimumoctavum dicendum, quod status religionis, quantum ad eos qui in eo profecerint, est spiritualis militia; quantum vero ad eos qui de novo intrant, est quasi cuiusdam tirocinii exercitium: ideo oportet ad maiorem profectum quod a principio aliquis huiusmodi exercitium subeat, sicut et de exercitio militiae temporalis Vegetius docet in libro de re militari.</P>
<P TITLE="Quodlibet IV, q. 12 a. 1 ad 19"><A NAME="67709"><SPAN CLASS="ref">[67709] Quodlibet IV, q. 12 a. 1 ad 19 </SPAN></A>Ad decimumnonum dicendum, quod obligatio perficiens matrimonium corporale non potest fieri ante annos pubertatis; cui obligationi similis est professio quae fit in religione ad perpetuo remanendum in ea. Sed ante annos pubertatis potest fieri aliqua sponsio futuri matrimonii, sicut est in sponsalibus; cui assimilatur obligatio quae fit ad religionem.</P>
<P TITLE="Quodlibet IV, q. 12 a. 1 ad 20"><A NAME="67710"><SPAN CLASS="ref">[67710] Quodlibet IV, q. 12 a. 1 ad 20 </SPAN></A>Ad vicesimum dicendum, quod sicut Glossa, ibidem, exponit, per hoc quod daemoniacus curatus volebat esse in navi cum Christo, significatur desiderium eorum qui sunt a peccato mundati, quo cupiunt dissolvi et esse cum Christo, et hoc non statim eis conceditur; sed oportet quod prius in hac vita laborent annuntiando verbum Dei. Unde patet quod non est ad propositum.</P>
<P TITLE="Quodlibet IV, q. 12 a. 1 ad 21"><A NAME="67711"><SPAN CLASS="ref">[67711] Quodlibet IV, q. 12 a. 1 ad 21 </SPAN></A>Ad vicesimumprimum dicendum, quod quanto aliquis magis exercitatus in bono, ex Aegypto, id est ex saeculo, ad religionem transit, tanto facilius in ea proficere potest: sed quia in saeculari vita imminent multa pericula, quibus huiusmodi exercitium virtutis impeditur, tutius est quod a principio impedimenta dirumpat per observantiam consiliorum.</P>
<P TITLE="Quodlibet IV, q. 12 a. 1 ad 22"><A NAME="67712"><SPAN CLASS="ref">[67712] Quodlibet IV, q. 12 a. 1 ad 22 </SPAN></A>Ad vicesimumsecundum dicendum, quod difficilius est observare praecepta in vita saeculari quam in vita religiosa. Magna enim virtus requiritur ad hoc quod aliquis in saeculo vivens se immaculatum a vitiis saeculi conservet; unde dicitur Eccli., XXXI, 8: <I>beatus dives qui inventus est sine macula</I>; et postea subditur: <I>quis est hic, et laudabimus eum? Facit enim mirabilia in vita sua</I>. Et ideo maioris praesumptionis esse videtur, si tamen sit praesumptio, quod aliquis in saeculo vivens considerat se immaculatum, quam quod, tantae virtutis se non existimans, ad religionem transeat, ut facilius a peccati macula conservetur, ad modum Zachaei, qui cum statura pusillus esset, ad hoc quod Christum videret, ascendit arborem sycomorum, id est ficum fatuam, per quam religio designatur.</P>
<P TITLE="Quodlibet IV, q. 12 a. 1 ad 23"><A NAME="67713"><SPAN CLASS="ref">[67713] Quodlibet IV, q. 12 a. 1 ad 23 </SPAN></A>Ad vicesimumtertium dicendum, quod in unoquoque statu maiora minoribus sunt attribuenda: et tamen qui ad maiorem statum proficere vult, oportet quod dum minor est, primordia illius status accipiat, secundum illud Eccli., XXV, 5: <I>quae in iuventute tua non congregasti, in senectute quomodo metes?</I> Et ideo ad hoc quod aliquis perveniat ad perfectionem religionis, oportet quod a principio aetatis suae ad huiusmodi assuescat.</P>
<BR>
<DIV CLASS="E">Articulus 2</DIV>
<BR>
<DIV CLASS="cuatro" TITLE="Quodlibet IV, q. 12 a. 2 tit. 1"><A NAME="67714"><SPAN CLASS="tit">[67714] Quodlibet IV, q. 12 a. 2 tit. 1 </SPAN></A>Utrum consilia ordinentur ad praecepta</DIV>
<BR>
<P TITLE="Quodlibet IV, q. 12 a. 2 tit. 2"><A NAME="67715"><SPAN CLASS="tit">[67715] Quodlibet IV, q. 12 a. 2 tit. 2 </SPAN></A>Et videtur quod non.</P>
<P TITLE="Quodlibet IV, q. 12 a. 2 arg. 1"><A NAME="67716"><SPAN CLASS="ref">[67716] Quodlibet IV, q. 12 a. 2 arg. 1 </SPAN></A>Illud enim ad quod ordinatur aliud, posterius est, quia finis est prior in intentione, et posterior in executione. Sed observationem praeceptorum constat esse priorem in executione quam impletionem consiliorum; ut patet Matth., XIX, 17, ss., de adolescente qui dixerat se servasse legis praecepta a iuventute sua, cui datur consilium perfectionis. Ergo videtur quod consilia non ordinentur ad praecepta sicut ad finem, sed potius e converso.</P>
<P TITLE="Quodlibet IV, q. 12 a. 2 arg. 2"><A NAME="67717"><SPAN CLASS="ref">[67717] Quodlibet IV, q. 12 a. 2 arg. 2 </SPAN></A>Praeterea, finis est perfectior his quae sunt ad finem. Sed consilia sunt perfectiora praeceptis, quia consilia pertinent ad perfectionis statum, praecepta autem pertinent ad communem iustitiam; unde et consilia praeceptis superadduntur, ut patet per hoc quod Matth., XIX, 21, dominus dicit adolescenti, qui praecepta servaverat: <I>adhuc unum tibi deest. Si vis perfectus esse, vade, vende quae habes, et da pauperibus</I>. Ergo consilia non ordinantur ad praecepta, sed potius e converso.</P>
<P TITLE="Quodlibet IV, q. 12 a. 2 arg. 3"><A NAME="67718"><SPAN CLASS="ref">[67718] Quodlibet IV, q. 12 a. 2 arg. 3 </SPAN></A>Praeterea, secundum philosophum in II Physic., sicut se habent principia ad conclusiones, ita se habent fines ad ea quae sunt ad finem. Sed talis est habitudo principiorum ad conclusiones, quod positis principiis ponuntur conclusiones, non autem e converso; quia contingit ex falso syllogizare verum. Ergo talis est habitudo finium ad ea quae sunt ad fines. Sed positis praeceptis non ponuntur consilia: multi enim observant praecepta qui non observant consilia. Ergo consilia non ordinantur ad praecepta sicut ad finem.</P>
<P TITLE="Quodlibet IV, q. 12 a. 2 arg. 4"><A NAME="67719"><SPAN CLASS="ref">[67719] Quodlibet IV, q. 12 a. 2 arg. 4 </SPAN></A>Praeterea, Augustinus dicit in Lib. de sancta virginitate: <I>mirabiliter decipiuntur qui propter praesens saeculum virginitatem esse solum observandam sentiunt</I>. Sed observatio praeceptorum pertinet ad praesens saeculum. Ergo consilium virginitatis non est implendum propter praecepta; et eadem ratio est de aliis consiliis.</P>
<P TITLE="Quodlibet IV, q. 12 a. 2 arg. 5"><A NAME="67720"><SPAN CLASS="ref">[67720] Quodlibet IV, q. 12 a. 2 arg. 5 </SPAN></A>Praeterea, praecepta pertinere videntur ad vitam activam; consilia autem ad vitam contemplativam. Unde Matth., XIX, 18, ubi enumerantur praecepta legis, dicit Glossa: <I>ecce vita activa</I>. Ubi autem postea subditur: <I>si vis perfectus esse</I>, etc. dicit: <I>ecce vita contemplativa</I>. Sed vita activa ordinatur ad contemplativam, et non e contrario. Ergo praecepta ordinantur ad consilia, et non e converso.</P>
<P TITLE="Quodlibet IV, q. 12 a. 2 arg. 6"><A NAME="67721"><SPAN CLASS="ref">[67721] Quodlibet IV, q. 12 a. 2 arg. 6 </SPAN></A>Praeterea, dominus bis miraculose legitur turbas refecisse; primo quidem quando satiavit quinque milia hominum ex quinque panibus et duobus piscibus, ut legitur Matth., cap. XIV, 15-21; secundo quando de septem panibus et paucis pisciculis satiavit quatuor millia hominum, ut habetur Matth., XV, 32-38; et sic dicit Glossa, Matth., XIV: <I>quinque millia pro quinque sensibus corporis, ita sunt qui in saeculari habitu exterioribus recte uti noverint: hi quinque panibus, id est legalibus praeceptis, adhuc necesse est ut instruantur. Nam qui mundo integre renuntiant, quatuor millia sunt, et septem panibus. Id est evangelicae perfectioni, sunt similes, et spirituali gratia reficiuntur</I>. Sed primo pavit dominus quinque millia hominum ex quinque panibus quam quatuor millia ex septem. Ergo praecepta sunt praevia consiliis, et non e converso.</P>
<P TITLE="Quodlibet IV, q. 12 a. 2 arg. 7"><A NAME="67722"><SPAN CLASS="ref">[67722] Quodlibet IV, q. 12 a. 2 arg. 7 </SPAN></A>Praeterea, dispositiones praecedunt perfectionem, et ordinantur ad ipsam; sed praecepta sunt dispositiones ad consilia; dicit enim Glossa Hieronymi in principio Marci: <I>quatuor sunt qualitates, de quibus sancta Evangelia contexuntur: praecepta, mandata, testimonia, exempla: in praeceptis iustitia, in mandatis caritas, in testimoniis fides, in exemplis perfectio</I>; ad quam pertinent consilia, et non e converso.</P>
<P TITLE="Quodlibet IV, q. 12 a. 2 arg. 8"><A NAME="67723"><SPAN CLASS="ref">[67723] Quodlibet IV, q. 12 a. 2 arg. 8 </SPAN></A>Praeterea, primo non est aliquid prius. Sed, sicut dicit quaedam Glossa super Psalm., <I>caritas primo movet pedem ad reditum vitae</I>. De actu autem caritatis dantur praecepta. Ergo nihil est prius in vita spirituali quam praecepta; non ergo consilia ordinantur ad praecepta, sed potius e converso.</P>
<P TITLE="Quodlibet IV, q. 12 a. 2 arg. 9"><A NAME="67724"><SPAN CLASS="ref">[67724] Quodlibet IV, q. 12 a. 2 arg. 9 </SPAN></A>Praeterea, super illud Psalm. CXXX, 2: <I>sicut ablactatus super matrem suam</I>, etc., dicit Glossa: <I>sicut quinque tempora notantur in procreatione carnali, ita et in spirituali. Primum ergo tempus est conceptionis, secundum est in utero alitionis, tertium emissionis, quartum portationis et lactationis, quintum ablactationis: ita et in utero matris Ecclesiae, primo concipimur, dum fidei rudimentis instruimur; inde quasi in utero alimur in iisdem primordiis proficientes; deinde manibus Ecclesiae portamur et lacte nutrimur, donec iam grandiusculi a lacte matris accedamus ad mensam patris</I>. Et postea subditur: <I>multi vero hunc ordinem perverterunt, ut haeretici et schismatici se ante tempus a lacte separantes, unde extinguuntur</I>. Sed separari a lacte est, facilioribus dimissis, ad difficiliora transire. Cum ergo consilia sint difficiliora quam praecepta, videtur quod periculo extinctionis se exponant qui ad consilia accedunt, nisi prius educati in praeceptis; praecepta ergo ordinantur ad consilia, et non e converso.</P>
<P TITLE="Quodlibet IV, q. 12 a. 2 arg. 10"><A NAME="67725"><SPAN CLASS="ref">[67725] Quodlibet IV, q. 12 a. 2 arg. 10 </SPAN></A>Praeterea, Gregorius dicit super Ezech. <I>Quod est ex praecepto bonum facere, inchoandum est</I>. Sed id quod est incipientium, ordinatur ad id quod perfectionis est, et non e converso. Ergo praecepta ordinantur ad consilia, et non e converso.</P>
<P TITLE="Quodlibet IV, q. 12 a. 2 arg. 11"><A NAME="67726"><SPAN CLASS="ref">[67726] Quodlibet IV, q. 12 a. 2 arg. 11 </SPAN></A>Praeterea, virtus imitatur naturam. Sed natura operatur prius in corpore animalis ea quae pertinent ad esse, sicut membra principalia, quam ea quae sunt de bene esse. Ergo in progressu virtutis, priora sunt praecepta, quae sunt de esse virtutis, quam consilia, quae sunt de bene esse ipsius: et sic idem quod prius.</P>
<P TITLE="Quodlibet IV, q. 12 a. 2 arg. 12"><A NAME="67727"><SPAN CLASS="ref">[67727] Quodlibet IV, q. 12 a. 2 arg. 12 </SPAN></A>Praeterea, sicut est ordo in addiscendo, ita etiam in operando. Sed in addiscendo oportet incipere a facilioribus, ut ad difficiliora perveniatur. Ergo in operando oportet prius implere praecepta, quae sunt faciliora, et sic transire ad consilia.</P>
<P TITLE="Quodlibet IV, q. 12 a. 2 arg. 13"><A NAME="67728"><SPAN CLASS="ref">[67728] Quodlibet IV, q. 12 a. 2 arg. 13 </SPAN></A>Praeterea, Matth., V, dicitur in Glossa quod <I>sermo divinus est nobis via qua currimus</I>. Sed sermo divinus praeordinat praecepta consiliis, ut patet Matth., V, 21 ss.; ubi primo ponitur id quod praeceptum est antiquis, et postea superadditur a domino id quod perfectionis est. Ergo videtur quod observantia praeceptorum sit praeordinanda observationi consiliorum.</P>
<P TITLE="Quodlibet IV, q. 12 a. 2 arg. 14"><A NAME="67729"><SPAN CLASS="ref">[67729] Quodlibet IV, q. 12 a. 2 arg. 14 </SPAN></A>Praeterea, illud quod est minimum in aliquo genere, ordinatur ad id quod est maximum in genere illo. Sed nihil est minus in vita Christiana quam observantia praeceptorum, nihil autem maius quam observantia consiliorum. Ergo praecepta ordinantur ad consilia.</P>
<P TITLE="Quodlibet IV, q. 12 a. 2 arg. 15"><A NAME="67730"><SPAN CLASS="ref">[67730] Quodlibet IV, q. 12 a. 2 arg. 15 </SPAN></A>Praeterea, Hieronymus dicit super Matthaeum: <I>qui praecepta legis implere negligit, perfectiora implere non potest</I>. Ergo oportet quod prius aliqui impleant praecepta quam consilia, et sic praecepta ordinantur ad consilia.</P>
<P TITLE="Quodlibet IV, q. 12 a. 2 arg. 16"><A NAME="67731"><SPAN CLASS="ref">[67731] Quodlibet IV, q. 12 a. 2 arg. 16 </SPAN></A>Praeterea, prius est a quo non convertitur consequentia essendi. Sed a praeceptis non convertitur consequentia essendi ad consilia: non enim sequitur, si aliquis servat praecepta, quod servet consilia. Ergo observatio praeceptorum naturaliter praecedit, et ordinatur ad observantiam consiliorum.</P>
<P TITLE="Quodlibet IV, q. 12 a. 2 s. c. 1"><A NAME="67732"><SPAN CLASS="ref">[67732] Quodlibet IV, q. 12 a. 2 s. c. 1 </SPAN></A>Sed contra. Est quod Augustinus dicit in Enchir. <I>Quaecumque mandat Deus, ex quibus unum est, non moechaberis: et quaecumque non iubentur, sed spirituali consilio monentur, ex quibus unum est, bonum est homini mulierem non tangere; tunc recte fiunt cum referuntur ad diligendum Deum, et proximum propter Deum</I>. Sed haec duo cadunt sub praecepto, ut patet Matth. XXII, 37-40. Ergo consilia ordinantur ad praecepta.</P>
<P TITLE="Quodlibet IV, q. 12 a. 2 s. c. 2"><A NAME="67733"><SPAN CLASS="ref">[67733] Quodlibet IV, q. 12 a. 2 s. c. 2 </SPAN></A>Praeterea, illud quod est electionis, ordinatur ad id quod est necessitatis: quia electio est eorum quae sunt ad finem. Sed consilia sunt electionis, praecepta autem necessitatis. Ergo consilia ordinantur ad praecepta.</P>
<P TITLE="Quodlibet IV, q. 12 a. 2 s. c. 3"><A NAME="67734"><SPAN CLASS="ref">[67734] Quodlibet IV, q. 12 a. 2 s. c. 3 </SPAN></A>Praeterea, illud per quod aliquid plenius perficitur, ordinatur ad illud. Sed per consilia plenius et tutius conservantur praecepta. Ergo consilia ordinantur ad praecepta.</P>
<P TITLE="Quodlibet IV, q. 12 a. 2 co."><A NAME="67735"><SPAN CLASS="ref">[67735] Quodlibet IV, q. 12 a. 2 co. </SPAN></A>Respondeo. Dicendum, quod praecepta dantur de actibus virtutum. Duplex autem est virtutis actus, scilicet interior et exterior; et uterque actus sub legis praecepto cadit; unde Augustinus dicit contra Faustum, quod: <I>quia Iudaei non intelligebant homicidium nisi per interemptionem corporis humani, aperuit dominus omnem iniquum motum ad nocendum fratri in homicidii genere deputari</I>. Similiter etiam tantummodo corporalem cum femina illicitam cohabitationem vocari moechiam, quae erat in lege prohibita; sed dominus demonstravit etiam interiorem concupiscentiam ad hoc pertinere. Unde manifestum est quod etiam interiores actus virtutum sub praecepto cadunt. Consilia ergo ordinantur ad praecepta et secundum quod sunt de interioribus virtutum actibus, et secundum quod sunt de exterioribus actibus: sed diversimode. Nam ad interiores actus virtutum ordinantur sicut in finem. Omnes enim interiores actus virtutum moralium pertinent ad mentis puritatem; ut scilicet mens hominis a passionibus inordinatis et ab exteriorum rerum cupiditate sit libera. Et ulterius omnes virtutes, tam morales quam theologicae, ordinantur ad dilectionem Dei et proximi. Et ad haec duo omnia consilia ordinantur sicut ad finem: scilicet ad caritatem Dei et proximi, et ad mentis puritatem; unde dicitur in collationibus patrum: <I>quidquid nos ad virtutem cordis potest dirigere, tota virtute sectandum est: quidquid autem ab hac retrahit, ut perniciosum et vitium devitandum est. Pro hac enim universa agimus atque toleramus: pro hac, patria, parentes, dignitates, divitiae, deliciae mundi huius et voluptas universa contemnitur</I>, ut scilicet puritas cordis perpetua retineatur. Et postea subdit: <I>pro hac ieiuniorum inediam, vigilias, labores, corporis nuditatem, lectionem, ceterasque virtutes debere nos suscipere noverimus, ut per illas ab universis passionibus noxiis illaesas praeparet cor nostrum, et servare possimus, et ad perfectionem caritatis istis gradibus innitendo conscendere</I>. Et hoc idem Augustinus dicit de moribus Ecclesiae: <I>non reiiciendis, inquit, generibus ciborum quasi pollutis, sed concupiscentiae perdomandae, et dilectioni fratrum retinendae invigilat omnis intentio</I>; et ibidem dicitur: <I>caritas praecipue custoditur, si caritati virtus, caritati sermo, caritati habitus, caritati vultus aptatur</I>. Unde et apostolus, I ad Cor. VII, 34, virginitatis consilium ad hoc ordinandum docet, ut mulier innupta cogitet quae sunt Dei, quomodo placeat Deo; et dominus Matth. XIX, 21, paupertatis consilium ad hoc ordinat ut homo Deum sequatur; quod fit per rectitudinem et puritatem interioris affectus. Sic ergo consilia ordinantur sicut in finem ad praecepta, secundum quod sunt de interioribus actibus virtutum; sed secundum quod sunt de actibus exterioribus, puta: <I>non occides, non furtum facies</I>, etc., ordinantur consilia ad praecepta non sicut ad finem. Non enim propter hoc homo virginitatem servat ut ab adulterio abstineat; neque hoc fine aliquis suis abrenuntiat ut non furetur aliena: cum exteriora opera consiliorum sint maiora quam exteriora opera praeceptorum: ordinantur tamen ad ea in quantum faciunt ea tutius et firmius conservari. Qui enim sua dimittit, multo magis abstinet a rapiendis alienis; unde et Augustinus dicit in libro XIX contra Faustum: <I>omnia ex Hebraeorum lege commemorata dominus commendavit, ut quidquid ex persona sua insuper loqueretur, vel ad expositionem commendandam valeret, si quid illa obscurum posuisset: vel ad tutius conservandum quod illa voluisset</I>; et in libro de sermone domini in monte dicit, quod <I>dum fiunt illa quae adduntur ad perfectionem, multo magis fiunt illa quae praemissa sunt ad inchoationem</I>. Sic ergo patet quod consilia ordinantur sicut ad finem ad praecepta, prout sunt de interioribus actibus virtutum; sed ad praecepta, secundum quod sunt de exterioribus actibus, ordinantur consilia ad hoc quod tutius et firmius conserventur per modum removentis prohibens. Et primum horum est causa secundi: firma enim exteriorum actuum observatio causatur ex interiori affectione mentis bene dispositae.</P>
<P TITLE="Quodlibet IV, q. 12 a. 2 ad 1"><A NAME="67736"><SPAN CLASS="ref">[67736] Quodlibet IV, q. 12 a. 2 ad 1 </SPAN></A>Ad primum ergo dicendum, quod secundum quosdam dives ille mentitus est, dicens se praecepta observasse, et praecipue quantum ad unum praeceptum quod ibidem commemoratur, pertinens ad interiorem actum, scilicet: <I>diliges proximum tuum sicut teipsum</I>. Unde Origenes dicit super Matthaeum: <I>scriptum est in Evangelio secundum Hebraeos, quod cum dominus dixisset ei; vade, et vende omnia quae habes; coepit dives scalpere caput suum, et non placuit ei. Et dixit ad eum dominus; quomodo dicis: feci legem et prophetas? Scriptum est enim in lege; diliges proximum tuum sicut teipsum; et ecce multi fratres tui filii Abrahae amicti sunt stercore, morientes prae fame, et domus tua plena est multis bonis, et non egreditur ex ea omnino aliquid ad eos. Impossibile enim est implere praedictum mandatum, et esse divitem, et maxime habere tantas possessiones</I>. Et hoc idem confirmatur per Hieronymum qui dicit super Matth. <I>Mentitur adolescens. Si enim quod positum est in mandatis: diliges proximum tuum sicut teipsum; opere complesset, quomodo postea audiens: vende omnia quae habes et da pauperibus, tristis abiisset?</I> Sed quia Chrysostomus et alii expositores dicunt, adolescentem illum non fuisse mentitum, utrumque salvari potest. Nam hoc praeceptum: <I>diliges proximum tuum sicut teipsum</I>: dupliciter potest observari. Uno modo imperfecte, ut scilicet aliquis non faciat contra proximum quod non vult sibi fieri, et ut sine detrimento proximo subveniat. Alio modo, ut scilicet ad subveniendum necessitatibus proximorum corporalibus ita se habeat sicut ad subveniendum necessitatibus propriis. Hoc enim modo non implet hoc praeceptum qui, cum multas divitias habeat, sibi eas reservat, permittens proximum egere. Consilia autem ad hoc ordinantur ut praecepta perfectius custodiantur: et ideo dominus, observanti praecepta imperfecte, superaddit consilia, per quae praecepta perfectius observentur.</P>
<P TITLE="Quodlibet IV, q. 12 a. 2 ad 2"><A NAME="67737"><SPAN CLASS="ref">[67737] Quodlibet IV, q. 12 a. 2 ad 2 </SPAN></A>Ad secundum dicendum, quod perfectio vitae in praeceptis, secundum quod sunt de interioribus virtutum actibus, consistit essentialiter: <I>nam caritas est vinculum perfectionis</I>, sicut apostolus dicit ad Coloss. III, 14; et ideo cum dominus praecepta caritatis posuisset Matthaei V, 48, subiungit: <I>estote ergo perfecti</I>. Sed in consiliis, quae sunt de quibusdam exterioribus actibus, consistit perfectio instrumentaliter; quia scilicet huiusmodi consilia sunt quasi quaedam instrumenta per quae facilius ad perfectionem pervenitur. Unde in collationibus patrum dicitur: <I>ieiunia, vigiliae, meditatio Scripturarum, nuditas, ac privatio omnium facultatum, non perfectio sed perfectionis instrumenta sunt; quia non in ipsis consistit disciplina illius finis, sed per illa pervenitur ad finem</I>. Et Augustinus dicit in Lib. de perfectione iustitiae: <I>sic audiamus praecepta perfectionis, ne currere negligamus ad perfectionem caritatis</I>. Et Hieronymus super Matthaeum dicit exponens illud: <I>ecce nos reliquimus omnia, et secuti sumus te: quia, inquit, non sufficit tantum relinquere, iungit quod perfectum est: et secuti sumus te, quid ergo erit nobis? Quasi diceret: fecimus quod iussisti: quid ergo dabis praemii?</I> Praecepta ergo imperfecte observata pertinent ad communem iustitiam; sed perfectio vitae consistit in ipsa plena observantia praeceptorum.</P>
<P TITLE="Quodlibet IV, q. 12 a. 2 ad 3"><A NAME="67738"><SPAN CLASS="ref">[67738] Quodlibet IV, q. 12 a. 2 ad 3 </SPAN></A>Ad tertium dicendum, quod aliquid ad finem ordinatur dupliciter: uno modo ut necessarium ad finem, sine quo finis esse non potest, sicut cibus ad vitam corporis conservandam; alio modo sicut necessarium ad finem, sine quo ad finem non ita bene perveniri potest, sicut equus ordinatur ad iter, non quia sine equo aliquis ire non possit, sed quia in equo melius vadit. Similiter et consilia ordinantur ad praecepta, non quia sine consiliis praecepta observari non possint et quantum ad interiores actus et quantum ad exteriores: nam Abraham, qui et coniugio et divitiis utebatur, fuit coram Deo perfectus, secundum illud Gen. cap. XVII, 1: <I>ambula coram me, et esto perfectus</I>; sed quia per consilia facilius et expeditius ad perfectam praeceptorum observantiam pervenitur.</P>
<P TITLE="Quodlibet IV, q. 12 a. 2 ad 4"><A NAME="67739"><SPAN CLASS="ref">[67739] Quodlibet IV, q. 12 a. 2 ad 4 </SPAN></A>Ad quartum dicendum, quod Augustinus in verbis illis intendit excludere quorumdam dictum, qui credebant virginitatem esse necessariam solum ad carendum tribulatione corporis, quae in matrimonio sustinetur. Observatio autem praeceptorum etsi in hoc saeculo fiat, non tamen pertinet ad hoc saeculum, sed futuro saeculo coniungit.</P>
<P TITLE="Quodlibet IV, q. 12 a. 2 ad 5"><A NAME="67740"><SPAN CLASS="ref">[67740] Quodlibet IV, q. 12 a. 2 ad 5 </SPAN></A>Ad quintum dicendum, quod praecepta pertinent et ad activam et ad contemplativam vitam; consilia vero sunt instrumenta contemplativae vitae. Sed ibi praecessit mentio de praeceptis ordinantibus ad proximum, quae pertinet ad vitam activam.</P>
<P TITLE="Quodlibet IV, q. 12 a. 2 ad 6"><A NAME="67741"><SPAN CLASS="ref">[67741] Quodlibet IV, q. 12 a. 2 ad 6 </SPAN></A>Ad sextum dicendum, quod etiam in ipso exercitio praeceptorum contingit inveniri differentiam perfectionis. Unde non potest dici quod numerus quinque millium pertineat ad praecepta, et numerus quatuor millium ad consilia: sed primum pertinet ad imperfectam observantiam praeceptorum, qualis etiam in saeculari vita interdum habetur; secundum vero pertinet ad perfectam observantiam praeceptorum, ad quam ordinantur consilia. Nec tamen quia primo dominus pavit quinque millia quam quatuor millia oportet quod aliquis prius exerceatur in vita saeculari quam transeat ad religionem; quia etiam religionem intrantes, non statim perfectionem adipiscuntur, sed ad perfectionem assequendam se exercitant; sicut et intrantes scholas logicae, non statim efficiuntur logici, sed ad hoc se exercitant; unde et religio quaedam perfectionis schola est.</P>
<P TITLE="Quodlibet IV, q. 12 a. 2 ad 7"><A NAME="67742"><SPAN CLASS="ref">[67742] Quodlibet IV, q. 12 a. 2 ad 7 </SPAN></A>Ad septimum dicendum, quod exempla quae traduntur in Evangelio, sunt exempla Christi, quae pertinent non solum ad consilia, sed etiam ad perfectam observantiam praeceptorum: unde et ibidem subdit exempla, ut hic: <I>discite a me, quia mitis sum, et humilis corde</I>.</P>
<P TITLE="Quodlibet IV, q. 12 a. 2 ad 8"><A NAME="67743"><SPAN CLASS="ref">[67743] Quodlibet IV, q. 12 a. 2 ad 8 </SPAN></A>Ad octavum dicendum, quod caritas habet multos gradus: nam primo est caritas incipiens, et postea perficiens, et ultimo perfecta: unde caritas in spirituali vita est principium et finis.</P>
<P TITLE="Quodlibet IV, q. 12 a. 2 ad 9"><A NAME="67744"><SPAN CLASS="ref">[67744] Quodlibet IV, q. 12 a. 2 ad 9 </SPAN></A>Ad nonum dicendum, quod observantia consiliorum est difficilior quam observatio praeceptorum quantum ad exteriores actus; tamen observatio praeceptorum perfecta quantum ad interiores actus est longe difficilior. Difficilius enim est deponere animi cupiditates quam possessiones; et tamen difficilius est observare exteriores actus praeceptorum sine consiliis quam cum consiliis, sicut ex praemissis patet.</P>
<P TITLE="Quodlibet IV, q. 12 a. 2 ad 10"><A NAME="67745"><SPAN CLASS="ref">[67745] Quodlibet IV, q. 12 a. 2 ad 10 </SPAN></A>Ad decimum dicendum, quod incipientes sunt in ordine instruendorum ab aliis: et ideo praecepto moventur ad aliquid faciendum tam in vita saeculari quam in religione; sed quando iam perficiuntur, operantur ab interiori habitu, quasi ex seipsis, non solum consilia, sed etiam praecepta.</P>
<P TITLE="Quodlibet IV, q. 12 a. 2 ad 11"><A NAME="67746"><SPAN CLASS="ref">[67746] Quodlibet IV, q. 12 a. 2 ad 11 </SPAN></A>Ad undecimum dicendum, quod, sicut dictum est, caritas et est principium spiritualis vitae, et finis; et ideo et ipsa praecedit inchoata, tamquam de esse existens spiritualis vitae, et ipsa sequitur tamquam pertinens ad perfectum esse spiritualis vitae. Et tamen ea quae sunt de bene esse, ordinantur ad conservationem eorum quae sunt de esse rei.</P>
<P TITLE="Quodlibet IV, q. 12 a. 2 ad 12"><A NAME="67747"><SPAN CLASS="ref">[67747] Quodlibet IV, q. 12 a. 2 ad 12 </SPAN></A>Ad duodecimum dicendum, quod etiam in disciplinis prius addiscuntur ea per quae alia perfectius intelliguntur, quamvis illa facilius sit intelligere vel habere secundum communem modum, sicut facilius est scire argumentari eo modo quo etiam idiotae utuntur dialectica quadam, quam scire regulas logicae; et tamen primo addiscuntur regulae logicae ad hoc quod aliquis perfectius argumentari valeat quam communiter idiotae argumentantur. Et similiter facilius est observare praecepta secundum imperfectum modum quam observare consilia; et tamen qui tendunt ad perfectam praeceptorum observationem, oportet quod incipiant a consiliis sicut a quibusdam instrumentis.</P>
<P TITLE="Quodlibet IV, q. 12 a. 2 ad 13"><A NAME="67748"><SPAN CLASS="ref">[67748] Quodlibet IV, q. 12 a. 2 ad 13 </SPAN></A>Ad decimumtertium est dicendum, quod illa quae ibi dominus superaddit, non sunt consilia, sed praecepta, ut patet ex ipsis verbis domini quae ibi ponuntur, tum etiam ex expositione Augustini in libro de sermone domini in monte.</P>
<P TITLE="Quodlibet IV, q. 12 a. 2 ad 14"><A NAME="67749"><SPAN CLASS="ref">[67749] Quodlibet IV, q. 12 a. 2 ad 14 </SPAN></A>Ad decimumquartum dicendum, quod observantia praeceptorum secundum imperfectum modum est minimum in vita spirituali; sed est maximum, si observentur perfecte.</P>
<P TITLE="Quodlibet IV, q. 12 a. 2 ad 15"><A NAME="67750"><SPAN CLASS="ref">[67750] Quodlibet IV, q. 12 a. 2 ad 15 </SPAN></A>Ad decimumquintum dicendum, est, quod perfectiora Evangelii non solum sunt consilia, sed etiam praecepta, ut ex dictis patet.</P>
<P TITLE="Quodlibet IV, q. 12 a. 2 ad 16"><A NAME="67751"><SPAN CLASS="ref">[67751] Quodlibet IV, q. 12 a. 2 ad 16 </SPAN></A>Ad decimumsextum est dicendum, quod illud a quo non convertitur consequentia essendi, etsi sit prius natura quodammodo, non tamen oportet quod semper sit prius tempore. Non enim in Angelis vivere praecedit intelligere, quamvis non omne vivens sit intelligens; quia statim a principio Angeli vitam perfectam habent; quae est intellectualis. Et similiter qui volunt plenius praecepta custodire, statim a principio consilia assumere debent; licet non omnes observantes praecepta, observent consilia.</P>
<DIV CLASS="centro">
<BR><HR><BR>
<ADDRESS>&copy; 2019 Fundaci&oacute;n Tom&aacute;s de Aquino quoad hanc editionem<BR>Iura omnia asservantur<BR>OCLC nr. <A HREF="http://worldcatlibraries.org/wcpa/oclc/49644264" STYLE="text-decoration=none">49644264</A></ADDRESS>
</DIV>
</body>
</HTML> 