<!doctype HTML PUBLIC "-//W3C//DTD HTML 4.0 Transitional//EN" "http://www.w3.org/TR/REC-html40/loose.dtd">
<html LANG="LA">
<head>
<meta HTTP-EQUIV="Content-Type" CONTENT="text/html; charset=ISO-8859-1">
<meta HTTP-EQUIV="Content-Style-Type" CONTENT="text/css">
<meta HTTP-EQUIV="Content-Script-Type" CONTENT="text/javascript">
<meta NAME="keywords" CONTENT="Thomas de Aquino, Corpus Thomisticum, Thomas de Vio Card. Cajetanus, Continuatio S. Thomae in Perihermeneias">
<meta NAME="language" CONTENT="Latin">
<meta NAME="security" CONTENT="public">
<meta NAME="owner" CONTENT="ealarcon@unav.es">
<meta NAME="author" CONTENT="Enrique Alarc&oacute;n">
<meta NAME="abstract" CONTENT="Thomas de Vio Card. Cajetanus, Continuatio S. Thomae in Perihermeneias">
<link REL="stylesheet" MEDIA="screen" HREF="vscreen.css" TYPE="text/css">
<link REL="stylesheet" MEDIA="print" HREF="vprint.css" TYPE="text/css">
<link REL="stylesheet" MEDIA="aural" HREF="vaural.css" TYPE="text/css">
<title>Thomas de Vio Card. Cajetanus, Continuatio S. Thomae in Perihermeneias</title>
<script type="text/javascript">
document.ondblclick = goPage;
  function findSelection(){
        if (document.getSelection){ txt = document.getSelection();}
        else if (document.selection){ txt = document.selection.createRange().text;}
        else {return "";}
        return txt;
  }
  function goPage(){
        var word = findSelection();
        if (word != "") {
                var toast = window.open("http://www.perseus.tufts.edu/hopper/morph?la=la&l="+word,"","width="+screen.width*0.75+",height="+screen.height*0.75+",screenX="+screen.width*0.125+"px,screenY="+screen.height*0.125+"px,scrollbars=1,resizable=1,toolbar=0");
        }
  }
  </script>
</head>
<body>
<A HREF="index.html"><DIV CLASS="tres">CORPUS THOMISTICUM</DIV></A>
<DIV CLASS="uno">Thomae de Vio Card. Cajetani</DIV>
<DIV CLASS="uno">Continuatio S. Thomae in Perihermeneias</DIV>
<BR>
<DIV CLASS="centro">
<TABLE ALIGN="center" SUMMARY="Imago">
<TR>
<TH><IMG SRC="icons/pocce210.jpg" WIDTH="90" HEIGHT="210" BORDER="0" ALT="Thomas de Aquino a Poccetti depictus" ALIGN="middle"></TH>
</TR>
</TABLE>
<BR>
<SPAN CLASS="tres">Textum Taurini 1955 editum<BR>et automato translatum a Roberto Busa SJ in taenias magneticas<BR>denuo recognovit Enrique Alarc&oacute;n atque instruxit<BR><BR></SPAN>
<BR><HR><BR>
<P>
<A HREF="cpe.html"><IMG SRC="icons/ageretro.gif" WIDTH="19" HEIGHT="19" ALIGN="middle" BORDER="0" ALT="age retro"></A>
&nbsp;
<A HREF="iopera.html"><IMG SRC="icons/index.gif" WIDTH="19" HEIGHT="19" ALIGN="middle" BORDER="0" ALT="Ad indicem operum omnium Sancti Thomae"></A></P>
<SCRIPT LANGUAGE="JavaScript" TYPE="text/javascript">
<!--
// original code by Bill Trefzger 12/12/96; revised by Enrique Alarcon 12/9/2000
function go(){if(document.selecter.select1.options[document.selecter.select1.selectedIndex].value !="none"){location=document.selecter.select1.options[document.selecter.select1.selectedIndex].value}}
document.write('<FORM NAME="selecter"><SELECT NAME="select1">');
document.write('<OPTION VALUE="none">INDEX');
document.write('<OPTION VALUE="none">------------------------------------------------');
document.write('<OPTION VALUE="index.html">Corpus Thomisticum');
document.write('<OPTION VALUE="iopera.html">Opera omnia');
document.write('<OPTION VALUE="zbiblia.html">Bibliographia Thomistica');
document.write('<OPTION VALUE="none">-------------------------------------------');
document.write('<OPTION VALUE="#90539">Cajetanus, In Perihermeneias continuatio, lib. 2 l. 3 n. 1');
document.write('<OPTION VALUE="#90540">Cajetanus, In Perihermeneias continuatio, lib. 2 l. 3 n. 2');
document.write('<OPTION VALUE="#90541">Cajetanus, In Perihermeneias continuatio, lib. 2 l. 3 n. 3');
document.write('<OPTION VALUE="#90542">Cajetanus, In Perihermeneias continuatio, lib. 2 l. 3 n. 4');
document.write('<OPTION VALUE="#90543">Cajetanus, In Perihermeneias continuatio, lib. 2 l. 3 n. 5');
document.write('<OPTION VALUE="#90544">Cajetanus, In Perihermeneias continuatio, lib. 2 l. 3 n. 6');
document.write('<OPTION VALUE="#90545">Cajetanus, In Perihermeneias continuatio, lib. 2 l. 3 n. 7');
document.write('<OPTION VALUE="#90546">Cajetanus, In Perihermeneias continuatio, lib. 2 l. 3 n. 8');
document.write('<OPTION VALUE="#90547">Cajetanus, In Perihermeneias continuatio, lib. 2 l. 3 n. 9');
document.write('<OPTION VALUE="#90548">Cajetanus, In Perihermeneias continuatio, lib. 2 l. 3 n. 10');
document.write('<OPTION VALUE="#90549">Cajetanus, In Perihermeneias continuatio, lib. 2 l. 3 n. 11');
document.write('<OPTION VALUE="#90550">Cajetanus, In Perihermeneias continuatio, lib. 2 l. 3 n. 12');
document.write('<OPTION VALUE="#90551">Cajetanus, In Perihermeneias continuatio, lib. 2 l. 3 n. 13');
document.write('<OPTION VALUE="#90552">Cajetanus, In Perihermeneias continuatio, lib. 2 l. 3 n. 14');
document.write('<OPTION VALUE="#90553">Cajetanus, In Perihermeneias continuatio, lib. 2 l. 3 n. 15');
document.write('<OPTION VALUE="#90554">Cajetanus, In Perihermeneias continuatio, lib. 2 l. 3 n. 16');
document.write('<OPTION VALUE="#90555">Cajetanus, In Perihermeneias continuatio, lib. 2 l. 4 n. 1');
document.write('<OPTION VALUE="#90556">Cajetanus, In Perihermeneias continuatio, lib. 2 l. 4 n. 2');
document.write('<OPTION VALUE="#90557">Cajetanus, In Perihermeneias continuatio, lib. 2 l. 4 n. 3');
document.write('<OPTION VALUE="#90558">Cajetanus, In Perihermeneias continuatio, lib. 2 l. 4 n. 4');
document.write('<OPTION VALUE="#90559">Cajetanus, In Perihermeneias continuatio, lib. 2 l. 4 n. 5');
document.write('<OPTION VALUE="#90560">Cajetanus, In Perihermeneias continuatio, lib. 2 l. 4 n. 6');
document.write('<OPTION VALUE="#90561">Cajetanus, In Perihermeneias continuatio, lib. 2 l. 4 n. 7');
document.write('<OPTION VALUE="#90562">Cajetanus, In Perihermeneias continuatio, lib. 2 l. 4 n. 8');
document.write('<OPTION VALUE="#90563">Cajetanus, In Perihermeneias continuatio, lib. 2 l. 4 n. 9');
document.write('<OPTION VALUE="#90564">Cajetanus, In Perihermeneias continuatio, lib. 2 l. 4 n. 10');
document.write('<OPTION VALUE="#90565">Cajetanus, In Perihermeneias continuatio, lib. 2 l. 4 n. 11');
document.write('<OPTION VALUE="#90566">Cajetanus, In Perihermeneias continuatio, lib. 2 l. 4 n. 12');
document.write('<OPTION VALUE="#90567">Cajetanus, In Perihermeneias continuatio, lib. 2 l. 5 n. 1');
document.write('<OPTION VALUE="#90568">Cajetanus, In Perihermeneias continuatio, lib. 2 l. 5 n. 2');
document.write('<OPTION VALUE="#90569">Cajetanus, In Perihermeneias continuatio, lib. 2 l. 5 n. 3');
document.write('<OPTION VALUE="#90570">Cajetanus, In Perihermeneias continuatio, lib. 2 l. 5 n. 4');
document.write('<OPTION VALUE="#90571">Cajetanus, In Perihermeneias continuatio, lib. 2 l. 5 n. 5');
document.write('<OPTION VALUE="#90572">Cajetanus, In Perihermeneias continuatio, lib. 2 l. 5 n. 6');
document.write('<OPTION VALUE="#90573">Cajetanus, In Perihermeneias continuatio, lib. 2 l. 5 n. 7');
document.write('<OPTION VALUE="#90574">Cajetanus, In Perihermeneias continuatio, lib. 2 l. 5 n. 8');
document.write('<OPTION VALUE="#90575">Cajetanus, In Perihermeneias continuatio, lib. 2 l. 6 n. 1');
document.write('<OPTION VALUE="#90576">Cajetanus, In Perihermeneias continuatio, lib. 2 l. 6 n. 2');
document.write('<OPTION VALUE="#90577">Cajetanus, In Perihermeneias continuatio, lib. 2 l. 6 n. 3');
document.write('<OPTION VALUE="#90578">Cajetanus, In Perihermeneias continuatio, lib. 2 l. 6 n. 4');
document.write('<OPTION VALUE="#90579">Cajetanus, In Perihermeneias continuatio, lib. 2 l. 6 n. 5');
document.write('<OPTION VALUE="#90580">Cajetanus, In Perihermeneias continuatio, lib. 2 l. 6 n. 6');
document.write('<OPTION VALUE="#90581">Cajetanus, In Perihermeneias continuatio, lib. 2 l. 6 n. 7');
document.write('<OPTION VALUE="#90582">Cajetanus, In Perihermeneias continuatio, lib. 2 l. 6 n. 8');
document.write('<OPTION VALUE="#90583">Cajetanus, In Perihermeneias continuatio, lib. 2 l. 6 n. 9');
document.write('<OPTION VALUE="#90584">Cajetanus, In Perihermeneias continuatio, lib. 2 l. 6 n. 10');
document.write('<OPTION VALUE="#90585">Cajetanus, In Perihermeneias continuatio, lib. 2 l. 6 n. 11');
document.write('<OPTION VALUE="#90586">Cajetanus, In Perihermeneias continuatio, lib. 2 l. 7 n. 1');
document.write('<OPTION VALUE="#90587">Cajetanus, In Perihermeneias continuatio, lib. 2 l. 7 n. 2');
document.write('<OPTION VALUE="#90588">Cajetanus, In Perihermeneias continuatio, lib. 2 l. 7 n. 3');
document.write('<OPTION VALUE="#90589">Cajetanus, In Perihermeneias continuatio, lib. 2 l. 7 n. 4');
document.write('<OPTION VALUE="#90590">Cajetanus, In Perihermeneias continuatio, lib. 2 l. 7 n. 5');
document.write('<OPTION VALUE="#90591">Cajetanus, In Perihermeneias continuatio, lib. 2 l. 7 n. 6');
document.write('<OPTION VALUE="#90592">Cajetanus, In Perihermeneias continuatio, lib. 2 l. 7 n. 7');
document.write('<OPTION VALUE="#90593">Cajetanus, In Perihermeneias continuatio, lib. 2 l. 7 n. 8');
document.write('<OPTION VALUE="#90594">Cajetanus, In Perihermeneias continuatio, lib. 2 l. 7 n. 9');
document.write('<OPTION VALUE="#90595">Cajetanus, In Perihermeneias continuatio, lib. 2 l. 7 n. 10');
document.write('<OPTION VALUE="#90596">Cajetanus, In Perihermeneias continuatio, lib. 2 l. 7 n. 11');
document.write('<OPTION VALUE="#90597">Cajetanus, In Perihermeneias continuatio, lib. 2 l. 7 n. 12');
document.write('<OPTION VALUE="#90598">Cajetanus, In Perihermeneias continuatio, lib. 2 l. 7 n. 13');
document.write('<OPTION VALUE="#90599">Cajetanus, In Perihermeneias continuatio, lib. 2 l. 7 n. 14');
document.write('<OPTION VALUE="#90600">Cajetanus, In Perihermeneias continuatio, lib. 2 l. 7 n. 15');
document.write('<OPTION VALUE="#90601">Cajetanus, In Perihermeneias continuatio, lib. 2 l. 7 n. 16');
document.write('<OPTION VALUE="#90602">Cajetanus, In Perihermeneias continuatio, lib. 2 l. 7 n. 17');
document.write('<OPTION VALUE="#90603">Cajetanus, In Perihermeneias continuatio, lib. 2 l. 8 n. 1');
document.write('<OPTION VALUE="#90604">Cajetanus, In Perihermeneias continuatio, lib. 2 l. 8 n. 2');
document.write('<OPTION VALUE="#90605">Cajetanus, In Perihermeneias continuatio, lib. 2 l. 8 n. 3');
document.write('<OPTION VALUE="#90606">Cajetanus, In Perihermeneias continuatio, lib. 2 l. 8 n. 4');
document.write('<OPTION VALUE="#90607">Cajetanus, In Perihermeneias continuatio, lib. 2 l. 8 n. 5');
document.write('<OPTION VALUE="#90608">Cajetanus, In Perihermeneias continuatio, lib. 2 l. 8 n. 6');
document.write('<OPTION VALUE="#90609">Cajetanus, In Perihermeneias continuatio, lib. 2 l. 8 n. 7');
document.write('<OPTION VALUE="#90610">Cajetanus, In Perihermeneias continuatio, lib. 2 l. 8 n. 8');
document.write('<OPTION VALUE="#90611">Cajetanus, In Perihermeneias continuatio, lib. 2 l. 8 n. 9');
document.write('<OPTION VALUE="#90612">Cajetanus, In Perihermeneias continuatio, lib. 2 l. 8 n. 10');
document.write('<OPTION VALUE="#90613">Cajetanus, In Perihermeneias continuatio, lib. 2 l. 8 n. 11');
document.write('<OPTION VALUE="#90614">Cajetanus, In Perihermeneias continuatio, lib. 2 l. 8 n. 12');
document.write('<OPTION VALUE="#90615">Cajetanus, In Perihermeneias continuatio, lib. 2 l. 8 n. 13');
document.write('<OPTION VALUE="#90616">Cajetanus, In Perihermeneias continuatio, lib. 2 l. 8 n. 14');
document.write('<OPTION VALUE="#90617">Cajetanus, In Perihermeneias continuatio, lib. 2 l. 9 n. 1');
document.write('<OPTION VALUE="#90618">Cajetanus, In Perihermeneias continuatio, lib. 2 l. 9 n. 2');
document.write('<OPTION VALUE="#90619">Cajetanus, In Perihermeneias continuatio, lib. 2 l. 9 n. 3');
document.write('<OPTION VALUE="#90620">Cajetanus, In Perihermeneias continuatio, lib. 2 l. 9 n. 4');
document.write('<OPTION VALUE="#90621">Cajetanus, In Perihermeneias continuatio, lib. 2 l. 9 n. 5');
document.write('<OPTION VALUE="#90622">Cajetanus, In Perihermeneias continuatio, lib. 2 l. 10 n. 1');
document.write('<OPTION VALUE="#90623">Cajetanus, In Perihermeneias continuatio, lib. 2 l. 10 n. 2');
document.write('<OPTION VALUE="#90624">Cajetanus, In Perihermeneias continuatio, lib. 2 l. 10 n. 3');
document.write('<OPTION VALUE="#90625">Cajetanus, In Perihermeneias continuatio, lib. 2 l. 10 n. 4');
document.write('<OPTION VALUE="#90626">Cajetanus, In Perihermeneias continuatio, lib. 2 l. 10 n. 5');
document.write('<OPTION VALUE="#90627">Cajetanus, In Perihermeneias continuatio, lib. 2 l. 10 n. 6');
document.write('<OPTION VALUE="#90628">Cajetanus, In Perihermeneias continuatio, lib. 2 l. 10 n. 7');
document.write('<OPTION VALUE="#90629">Cajetanus, In Perihermeneias continuatio, lib. 2 l. 10 n. 8');
document.write('<OPTION VALUE="#90630">Cajetanus, In Perihermeneias continuatio, lib. 2 l. 10 n. 9');
document.write('<OPTION VALUE="#90631">Cajetanus, In Perihermeneias continuatio, lib. 2 l. 10 n. 10');
document.write('<OPTION VALUE="#90632">Cajetanus, In Perihermeneias continuatio, lib. 2 l. 10 n. 11');
document.write('<OPTION VALUE="#90633">Cajetanus, In Perihermeneias continuatio, lib. 2 l. 10 n. 12');
document.write('<OPTION VALUE="#90634">Cajetanus, In Perihermeneias continuatio, lib. 2 l. 10 n. 13');
document.write('<OPTION VALUE="#90635">Cajetanus, In Perihermeneias continuatio, lib. 2 l. 10 n. 14');
document.write('<OPTION VALUE="#90636">Cajetanus, In Perihermeneias continuatio, lib. 2 l. 10 n. 15');
document.write('<OPTION VALUE="#90637">Cajetanus, In Perihermeneias continuatio, lib. 2 l. 10 n. 16');
document.write('<OPTION VALUE="#90638">Cajetanus, In Perihermeneias continuatio, lib. 2 l. 10 n. 17');
document.write('<OPTION VALUE="#90639">Cajetanus, In Perihermeneias continuatio, lib. 2 l. 10 n. 18');
document.write('<OPTION VALUE="#90640">Cajetanus, In Perihermeneias continuatio, lib. 2 l. 11 n. 1');
document.write('<OPTION VALUE="#90641">Cajetanus, In Perihermeneias continuatio, lib. 2 l. 11 n. 2');
document.write('<OPTION VALUE="#90642">Cajetanus, In Perihermeneias continuatio, lib. 2 l. 11 n. 3');
document.write('<OPTION VALUE="#90643">Cajetanus, In Perihermeneias continuatio, lib. 2 l. 11 n. 4');
document.write('<OPTION VALUE="#90644">Cajetanus, In Perihermeneias continuatio, lib. 2 l. 11 n. 5');
document.write('<OPTION VALUE="#90645">Cajetanus, In Perihermeneias continuatio, lib. 2 l. 11 n. 6');
document.write('<OPTION VALUE="#90646">Cajetanus, In Perihermeneias continuatio, lib. 2 l. 11 n. 7');
document.write('<OPTION VALUE="#90647">Cajetanus, In Perihermeneias continuatio, lib. 2 l. 11 n. 8');
document.write('<OPTION VALUE="#90648">Cajetanus, In Perihermeneias continuatio, lib. 2 l. 12 n. 1');
document.write('<OPTION VALUE="#90649">Cajetanus, In Perihermeneias continuatio, lib. 2 l. 12 n. 2');
document.write('<OPTION VALUE="#90650">Cajetanus, In Perihermeneias continuatio, lib. 2 l. 12 n. 3');
document.write('<OPTION VALUE="#90651">Cajetanus, In Perihermeneias continuatio, lib. 2 l. 12 n. 4');
document.write('<OPTION VALUE="#90652">Cajetanus, In Perihermeneias continuatio, lib. 2 l. 12 n. 5');
document.write('<OPTION VALUE="#90653">Cajetanus, In Perihermeneias continuatio, lib. 2 l. 12 n. 6');
document.write('<OPTION VALUE="#90654">Cajetanus, In Perihermeneias continuatio, lib. 2 l. 12 n. 7');
document.write('<OPTION VALUE="#90655">Cajetanus, In Perihermeneias continuatio, lib. 2 l. 12 n. 8');
document.write('<OPTION VALUE="#90656">Cajetanus, In Perihermeneias continuatio, lib. 2 l. 12 n. 9');
document.write('<OPTION VALUE="#90657">Cajetanus, In Perihermeneias continuatio, lib. 2 l. 12 n. 10');
document.write('<OPTION VALUE="#90658">Cajetanus, In Perihermeneias continuatio, lib. 2 l. 12 n. 11');
document.write('<OPTION VALUE="#90659">Cajetanus, In Perihermeneias continuatio, lib. 2 l. 12 n. 12');
document.write('<OPTION VALUE="#90660">Cajetanus, In Perihermeneias continuatio, lib. 2 l. 12 n. 13');
document.write('<OPTION VALUE="#90661">Cajetanus, In Perihermeneias continuatio, lib. 2 l. 12 n. 14');
document.write('<OPTION VALUE="#90662">Cajetanus, In Perihermeneias continuatio, lib. 2 l. 13 n. 1');
document.write('<OPTION VALUE="#90663">Cajetanus, In Perihermeneias continuatio, lib. 2 l. 13 n. 2');
document.write('<OPTION VALUE="#90664">Cajetanus, In Perihermeneias continuatio, lib. 2 l. 13 n. 3');
document.write('<OPTION VALUE="#90665">Cajetanus, In Perihermeneias continuatio, lib. 2 l. 13 n. 4');
document.write('<OPTION VALUE="#90666">Cajetanus, In Perihermeneias continuatio, lib. 2 l. 13 n. 5');
document.write('<OPTION VALUE="#90667">Cajetanus, In Perihermeneias continuatio, lib. 2 l. 13 n. 6');
document.write('<OPTION VALUE="#90668">Cajetanus, In Perihermeneias continuatio, lib. 2 l. 13 n. 7');
document.write('<OPTION VALUE="#90669">Cajetanus, In Perihermeneias continuatio, lib. 2 l. 13 n. 8');
document.write('<OPTION VALUE="#90670">Cajetanus, In Perihermeneias continuatio, lib. 2 l. 13 n. 9');
document.write('<OPTION VALUE="#90671">Cajetanus, In Perihermeneias continuatio, lib. 2 l. 14 n. 1');
document.write('<OPTION VALUE="#90672">Cajetanus, In Perihermeneias continuatio, lib. 2 l. 14 n. 2');
document.write('<OPTION VALUE="#90673">Cajetanus, In Perihermeneias continuatio, lib. 2 l. 14 n. 3');
document.write('<OPTION VALUE="#90674">Cajetanus, In Perihermeneias continuatio, lib. 2 l. 14 n. 4');
document.write('<OPTION VALUE="#90675">Cajetanus, In Perihermeneias continuatio, lib. 2 l. 14 n. 5');
document.write('<OPTION VALUE="#90676">Cajetanus, In Perihermeneias continuatio, lib. 2 l. 14 n. 6');
document.write('<OPTION VALUE="#90677">Cajetanus, In Perihermeneias continuatio, lib. 2 l. 14 n. 7');
document.write('<OPTION VALUE="#90678">Cajetanus, In Perihermeneias continuatio, lib. 2 l. 14 n. 8');
document.write('<OPTION VALUE="#90679">Cajetanus, In Perihermeneias continuatio, lib. 2 l. 14 n. 9');
document.write('<OPTION VALUE="#90680">Cajetanus, In Perihermeneias continuatio, lib. 2 l. 14 n. 10');
document.write('<OPTION VALUE="#90681">Cajetanus, In Perihermeneias continuatio, lib. 2 l. 14 n. 11');
document.write('<OPTION VALUE="#90682">Cajetanus, In Perihermeneias continuatio, lib. 2 l. 14 n. 12');
document.write('<OPTION VALUE="#90683">Cajetanus, In Perihermeneias continuatio, lib. 2 l. 14 n. 13');
document.write('<OPTION VALUE="#90684">Cajetanus, In Perihermeneias continuatio, lib. 2 l. 14 n. 14');
document.write('<OPTION VALUE="#90685">Cajetanus, In Perihermeneias continuatio, lib. 2 l. 14 n. 15');
document.write('<OPTION VALUE="#90686">Cajetanus, In Perihermeneias continuatio, lib. 2 l. 14 n. 16');
document.write('<OPTION VALUE="#90687">Cajetanus, In Perihermeneias continuatio, lib. 2 l. 14 n. 17');
document.write('<OPTION VALUE="#90688">Cajetanus, In Perihermeneias continuatio, lib. 2 l. 14 n. 18');
document.write('<OPTION VALUE="#90689">Cajetanus, In Perihermeneias continuatio, lib. 2 l. 14 n. 19');
document.write('<OPTION VALUE="#90690">Cajetanus, In Perihermeneias continuatio, lib. 2 l. 14 n. 20');
document.write('<OPTION VALUE="#90691">Cajetanus, In Perihermeneias continuatio, lib. 2 l. 14 n. 21');
document.write('</SELECT>');
document.write('<BR><BR>');
document.write('<INPUT TYPE="button" VALUE="Agedum" ONCLICK="go()">');
document.write('</FORM>');
// -->
</SCRIPT>
<BR><HR><BR>
</DIV>
<DIV CLASS="B">Liber 2</DIV>
<DIV CLASS="D">Lectio 3</DIV>
<P TITLE="Cajetanus, In Perihermeneias continuatio, lib. 2 l. 3 n. 1"><A NAME="90539"><SPAN CLASS="ref">[90539] Cajetanus, In Perihermeneias continuatio, lib. 2 l. 3 n. 1 </SPAN></A>Postquam philosophus distinxit enunciationes in quibus subiicitur nomen infinitum non universaliter sumptum, hic intendit distinguere enunciationes, in quibus subiicitur nomen finitum universaliter sumptum. Et circa hoc tria facit: primo, ponit similitudinem istarum enunciationum ad infinitas supra positas; secundo, ostendit dissimilitudinem earumdem; ibi: sed non similiter etc.; tertio, concludit numerum oppositionum inter dictas enunciationes; ibi: hae duae igitur et cetera. Dicit ergo primo quod similes sunt enunciationes, in quibus est nominis universaliter sumpti affirmatio.</P>
<P TITLE="Cajetanus, In Perihermeneias continuatio, lib. 2 l. 3 n. 2"><A NAME="90540"><SPAN CLASS="ref">[90540] Cajetanus, In Perihermeneias continuatio, lib. 2 l. 3 n. 2 </SPAN></A>Quoad primum notandum est quod in enunciationibus indefinitis supra positis erant duae oppositiones et quatuor enunciationes, et affirmativae inferebant negativas, et non inferebantur ab eis, ut patet tam in expositione Ammonii, quam Porphyrii. Ita in enunciationibus in quibus subiicitur nomen finitum universaliter sumptum inveniuntur duae oppositiones et quatuor enunciationes: et affirmativae inferunt negativas et non e contra. Unde similiter se habent enunciationes supradictae, si nominis in subiecto sumpti fiat affirmatio universaliter. Fient enim tunc quatuor enunciationes: duae de praedicato finito, scilicet <I>omnis homo est iustus</I>, et eius negatio quae est <I>non omnis homo est iustus</I>; et duae de praedicato infinito, scilicet <I>omnis homo est non iustus</I>, et eius negatio quae est, <I>non omnis homo est non iustus</I>. Et quia quaelibet affirmatio cum sua negatione unam integrat oppositionem, duae efficiuntur oppositiones, sicut et de indefinitis dictum est. Nec obstat quod de enunciationibus universalibus loquens particulares inseruit; quoniam sicut supra de indefinitis et suis negationibus sermonem fecit, ita nunc de affirmationibus universalibus sermonem faciens de earum negationibus est coactus loqui. Negatio siquidem universalis affirmativae non est universalis negativa, sed particularis negativa, ut in I libro habitum est.</P>
<P TITLE="Cajetanus, In Perihermeneias continuatio, lib. 2 l. 3 n. 3"><A NAME="90541"><SPAN CLASS="ref">[90541] Cajetanus, In Perihermeneias continuatio, lib. 2 l. 3 n. 3 </SPAN></A>Quod autem similis sit consequentia in istis et supradictis indefinitis patet exemplariter. Et ne multa loquendo res clara prolixitate obtenebretur, formetur primo figura de indefinitis, quae supra posita est in expositione Porphyrii, scilicet ex una parte ponatur affirmativa finita, et sub ea negativa infinita, et sub ista negativa privativa. Ex altera parte primo negativa finita, et sub ea affirmativa infinita, et sub ea affirmativa privativa. Deinde sub illa figura formetur alia figura similis illi universaliter: ponatur scilicet ex una parte universalis affirmativa de praedicato finito, et sub ea particularis negativa de praedicato infinito, et ad complementum similitudinis sub ista particularis negativa de praedicato privativo; ex altera vero parte ponatur primo particularis negativa de praedicato infinito, et sub ea universalis affirmativa de praedicato finito, et sub ista universalis affirmativa de praedicato privativo, hoc modo: (Figura). Quibus ita dispositis, exerceatur consequentia semper in ista proxima figura, sicut supra in indefinitis exercita est: sive sequendo expositionem Ammonii, ut infinitae se habeant ad finitas, sicut privativae se habent ad ipsas finitas; finitae autem non se habeant ad infinitas medias, sicut privativae se habent ad ipsas infinitas: sive sectando expositionem Porphyrii, ut affirmativae inferant negativas, et non e contra. Utrique enim expositioni suprascriptae deserviunt figurae, ut patet diligenter indaganti. Similiter ergo se habent enunciationes istae universales ad indefinitas in tribus, scilicet in numero propositionum, et numero oppositionum, et modo consequentiae.</P>
<P TITLE="Cajetanus, In Perihermeneias continuatio, lib. 2 l. 3 n. 4"><A NAME="90542"><SPAN CLASS="ref">[90542] Cajetanus, In Perihermeneias continuatio, lib. 2 l. 3 n. 4 </SPAN></A>Deinde cum dicit: sed non similiter angulares etc., ponit dissimilitudinem inter istas universales et supradictas indefinitas, in hoc quod angulares non similiter contingit veras esse. Quae verba primo exponenda sunt secundum eam, quam credimus esse ad mentem Aristotelis, expositionem; deinde secundum alios. Angulares enunciationes in utraque figura suprascripta vocat eas quae sunt diametraliter oppositae, scilicet affirmativam finitam ex uno angulo, et affirmativam infinitam sive privativam ex alio angulo: et similiter negativam finitam ex uno angulo, et negativam infinitam vel privativam ex alio angulo.</P>
<P TITLE="Cajetanus, In Perihermeneias continuatio, lib. 2 l. 3 n. 5"><A NAME="90543"><SPAN CLASS="ref">[90543] Cajetanus, In Perihermeneias continuatio, lib. 2 l. 3 n. 5 </SPAN></A>Enunciationes ergo in qualitate similes angulares vocatae, eo quod angulares, idest diametraliter distant, dissimilis veritatis sunt apud indefinitas et universales. Angulares enim indefinitae tam in diametro affirmationum, quam in diametro negationum possunt esse simul verae, ut patet in suprascripta figura indefinitarum. Et hoc intellige in materia contingenti. Angulares vero in figura universalium non sic se habent, quoniam angulares secundum diametrum affirmationum impossibile est esse simul veras in quacumque materia. Angulares autem secundum diametrum negationum quandoque possunt esse simul verae, quando scilicet fiunt in materia contingenti: in materia enim necessaria et remota impossibile est esse ambas veras. Haec est Boethii, quam veram credimus, expositio.</P>
<P TITLE="Cajetanus, In Perihermeneias continuatio, lib. 2 l. 3 n. 6"><A NAME="90544"><SPAN CLASS="ref">[90544] Cajetanus, In Perihermeneias continuatio, lib. 2 l. 3 n. 6 </SPAN></A>Herminus autem, Boethio referente, aliter exponit. Licet enim ponat similitudinem inter universales et indefinitas quoad numerum enunciationum et oppositionum, oppositiones tamen aliter accipit in universalibus et aliter in indefinitis. Oppositiones siquidem indefinitarum numerat sicut et nos numeravimus, alteram scilicet inter finitas affirmativam et negativam, et alteram inter infinitas affirmativam et negativam, quemadmodum nos fecimus. Universalium vero non sic numerat oppositiones, sed alteram sumit inter universalem affirmativam finitam et particularem negativam finitam, scilicet <I>omnis homo est iustus, non omnis homo est iustus</I>, et alteram inter eamdem universalem affirmativam finitam et universalem affirmativam infinitam, scilicet <I>omnis homo est iustus, omnis homo est non iustus</I>. Inter has enim est contrarietas, inter illas vero contradictio. Dissimilitudinem etiam universalium ad indefinitas aliter ponit. Non enim nobiscum fundat dissimilitudinem inter angulares universalium et indefinitarum supra differentiam quae est inter angulares universalium affirmativas et negativas, sed supra differentiam quae est inter ipsas universalium angulares inter se ex utraque parte. Format namque talem figuram, in qua ex una parte sub universali affirmativa finita, universalis affirmativa infinita est; et ex alia parte sub particulari negativa finita, particularis negativa infinita ponitur; sicque angulares sunt disparis qualitatis, et similiter indefinitarum figuram format hoc modo: (Figura). Quibus ita dispositis, ait in hoc stare dissimilitudinem, quod angulares indefinitarum mutuo se invicem compellunt ad veritatis sequelam, ita quod unius angularis veritas suae angularis veritatem infert undecumque incipias. Universalium vero angulares non se mutuo compellunt ad veritatem, sed ex altera parte necessitas deficit illationis. Si enim incipias ab aliquo universalium et ad suam angularem procedas, veritas universalis non ita potest esse simul cum veritate angularis, quod compellit eam ad veritatem: quia si universalis est vera, sua universalis contraria erit falsa: non enim possunt esse simul verae. Et si ista universalis contraria est falsa, sua contradictoria particularis, quae est angularis primae universalis assumptae, erit necessario vera: impossibile est enim contradictorias esse simul falsas. Si autem incipias e converso ab aliqua particularium et ad suam angularem procedas, veritas particularis ita potest stare cum veritate suae angularis, quod tamen non necessario infert eius veritatem: quia licet sequatur: particularis est vera; ergo sua universalis contradictoria est falsa; non tamen sequitur ultra: ista universalis contradictoria est falsa; ergo sua universalis contraria, quae est angularis particularis assumpti, est vera. Possunt enim contrariae esse simul falsae.</P>
<P TITLE="Cajetanus, In Perihermeneias continuatio, lib. 2 l. 3 n. 7"><A NAME="90545"><SPAN CLASS="ref">[90545] Cajetanus, In Perihermeneias continuatio, lib. 2 l. 3 n. 7 </SPAN></A>Sed videtur expositio ista deficere ab Aristotelis mente quoad modum sumendi oppositiones. Non enim intendit hic loqui de oppositione quae est inter finitas et infinitas, sed de ea quae est inter finitas inter se, et infinitas inter se. Si enim de utroque modo oppositionis exponere volumus, iam non duas, sed tres oppositiones inveniemus: primam inter finitas, secundam inter infinitas, tertiam quam ipse herminus dixit inter finitam et infinitam. Figura etiam quam formavit, conformis non est ei, quam Aristoteles in fine I priorum formavit, ad quam nos remisit, cum dixit: <I>haec igitur quemadmodum in resolutoriis dictum est, sic sunt disposita</I>. In Aristotelis namque figura, angulares sunt affirmativae affirmativis, et negativae negativis.</P>
<P TITLE="Cajetanus, In Perihermeneias continuatio, lib. 2 l. 3 n. 8"><A NAME="90546"><SPAN CLASS="ref">[90546] Cajetanus, In Perihermeneias continuatio, lib. 2 l. 3 n. 8 </SPAN></A>Deinde cum dicit: hae igitur duae etc., concludit numerum propositionum. Et potest dupliciter exponi; primo, ut ly <I>hae</I> demonstret universales, et sic est sensus, quod hae universales finitae et infinitae habent duas oppositiones, quas supra declaravimus; secundo, potest exponi ut ly <I>hae</I> demonstret enunciationes finitas et infinitas quoad praedicatum sive universales sive indefinitas, et tunc est sensus, quod hae enunciationes supradictae habent duas oppositiones, alteram inter affirmationem finitam et eius negationem, alteram inter affirmationem infinitam et eius negationem. Placet autem mihi magis secunda expositio, quoniam brevitas cui Aristoteles studebat, replicationem non exigebat, sed potius quia enunciationes finitas et infinitas quoad praedicatum secundum diversas quantitates enumeraverat, ad duas oppositiones omnes reducere, terminando earum tractatum, voluit.</P>
<P TITLE="Cajetanus, In Perihermeneias continuatio, lib. 2 l. 3 n. 9"><A NAME="90547"><SPAN CLASS="ref">[90547] Cajetanus, In Perihermeneias continuatio, lib. 2 l. 3 n. 9 </SPAN></A>Deinde cum dicit: aliae autem ad id quod est etc., intendit declarare diversitatem enunciationum de tertio adiacente, in quibus subiicitur nomen infinitum. Et circa hoc tria facit: primo, proponit et distinguit eas; secundo, ostendit quod non dantur plures supradictis; ibi: magis autem etc.; tertio, ostendit habitudinem istarum ad alias; ibi: hae autem extra et cetera. Ad evidentiam primi advertendum est tres esse species enunciationum de inesse, in quibus explicite ponitur hoc verbum est. Quaedam sunt, quae subiecto sive finito sive infinito nihil habent additum ultra verbum, ut, <I>homo est, non homo est</I>. Quaedam vero sunt quae subiecto finito habent, praeter verbum, aliquid additum sive finitum sive infinitum, ut, <I>homo est iustus, homo est non iustus</I>. Quaedam autem sunt quae subiecto infinito, praeter verbum, habent aliquid additum sive finitum sive infinitum, ut, <I>non homo est iustus, non homo est non iustus</I>. Et quia de primis iam determinatum est, ideo de ultimis tractare volens, ait: <I>aliae autem sunt</I>, quae habent aliquid, scilicet praedicatum, additum supra verbum <I>est</I>, ad id quod est, <I>non homo</I>, quasi ad subiectum, idest ad subiectum infinitum. Dixit autem <I>quasi</I>, quia sicut nomen infinitum deficit a ratione nominis, ita deficit a ratione subiecti. Significatum siquidem nominis infiniti non proprie substernitur compositioni cum praedicato quam importat, <I>est</I>, tertium adiacens. Enumerat quoque quatuor enunciationes et duas oppositiones in hoc ordine, sicut in superioribus fecit. Distinguit etiam istas ex finitate vel infinitate praedicata. Unde primo, ponit oppositiones inter affirmativam et negativam habentes subiectum infinitum et praedicatum finitum, dicens: <I>ut, non homo est iustus, non homo non est iustus</I>. Secundo, ponit oppositionem alteram inter affirmativam et negativam, habentes subiectum infinitum et praedicatum infinitum, dicens: <I>ut, non homo est non iustus, non homo non est non iustus</I>.</P>
<P TITLE="Cajetanus, In Perihermeneias continuatio, lib. 2 l. 3 n. 10"><A NAME="90548"><SPAN CLASS="ref">[90548] Cajetanus, In Perihermeneias continuatio, lib. 2 l. 3 n. 10 </SPAN></A>Deinde cum dicit: magis autem plures etc., ostendit quod non dantur plures oppositiones enunciationum supradictis. Ubi notandum est quod enunciationes de inesse, in quibus explicite ponitur hoc verbum est, sive secundum, sive tertium adiacens, de quibus loquimur, non possunt esse plures quam duodecim supra positae; et consequenter oppositiones earum secundum affirmationem et negationem non sunt nisi sex. Cum enim in tres ordines divisae sint enunciationes, scilicet in illas de secundo adiacente, in illas de tertio subiecti finiti, et in illas de tertio subiecti infiniti, et in quolibet ordine sint quatuor enunciationes; fiunt omnes enunciationes duodecim, et oppositiones sex. Et quoniam subiectum earum in quolibet ordine potest quadrupliciter quantificari, scilicet universalitate, particularitate, et singularitate et indefinitione; ideo istae duodecim multiplicantur in quadraginta octo. Quater enim duodecim quadraginta octo faciunt. Nec possibile est plures his imaginari. Et licet Aristoteles nonnisi viginti harum expresserit, octo in primo ordine, octo in secundo, et quatuor in tertio, attamen per eas reliquas voluit intelligi. Sunt autem sic enumerandae et ordinandae secundum singulos ordines, ut affirmationi negatio prima ex opposito situetur, ut oppositionis intentum clarius videatur. Et sic contra universalem affirmativam non est ordinanda universalis negativa, sed particularis negativa, quae est illius negatio; et e converso, contra particularem affirmativam non est ordinanda particularis negativa, sed universalis negativa quae est eius negatio. Ad clarius autem intuendum numerum, coordinandae sunt omnes, quae sunt similis quantitatis, simul in recta linea, distinctis tamen ordinibus tribus supradictis. Quod ut clarius elucescat, in hac subscripta videatur figura: (Figura). Quod autem plures his non sint, ex eo patet quod non contingit pluribus modis variari subiectum et praedicatum penes finitum et infinitum, nec pluribus modis variantur finitum et infinitum subiectum. Nulla enim enunciatio de secundo adiacente potest variari penes praedicatum finitum vel infinitum, sed tantum penes subiectum quod sufficienter factum apparet. Enunciationes autem de tertio adiacente quadrupliciter variari possunt, quia aut sunt subiecti et praedicati finiti, aut utriusque infiniti, aut subiecti finiti et praedicati infiniti, aut subiecti infiniti et praedicati finiti. Quarum nullam praetermissam esse superior docet figura.</P>
<P TITLE="Cajetanus, In Perihermeneias continuatio, lib. 2 l. 3 n. 11"><A NAME="90549"><SPAN CLASS="ref">[90549] Cajetanus, In Perihermeneias continuatio, lib. 2 l. 3 n. 11 </SPAN></A>Deinde cum dicit: hae autem extra illas etc., ostendit habitudinem harum quas in tertio ordine numeravimus ad illas, quae in secundo sitae sunt ordine, et dicit quod istae sunt extra illas, quia non sequuntur ad illas, nec e converso. Et rationem assignans subdit: <I>ut nomine utentes eo quod est non homo</I>, idest ideo istae sunt extra illas, quia istae utuntur nomine infinito loco nominis, dum omnes habent subiectum infinitum. Notanter autem dixit enunciationes subiecti infiniti uti ut nomine, infinito nomine, quia cum subiici in enunciatione proprium sit nominis, praedicari autem commune nomini et verbo, omne subiectum enunciationis ut nomen subiicitur.</P>
<P TITLE="Cajetanus, In Perihermeneias continuatio, lib. 2 l. 3 n. 12"><A NAME="90550"><SPAN CLASS="ref">[90550] Cajetanus, In Perihermeneias continuatio, lib. 2 l. 3 n. 12 </SPAN></A>Deinde cum dicit: in his vero in quibus est etc., determinat de enunciationibus in quibus ponuntur verba adiectiva. Et circa hoc tria facit: primo, distinguit eas; secundo, respondet cuidam tacitae quaestioni; ibi: non enim dicendum est etc.; tertio, concludit earum conditiones; ibi: ergo et caetera eadem et cetera. Ad evidentiam primi resumendum est, quod inter enunciationes in quibus ponitur est secundum adiacens, et eas in quibus ponitur est tertium adiacens talis est differentia quod in illis, quae sunt de secundo adiacente, simpliciter fiunt oppositiones, scilicet ex parte subiecti tantum variati per finitum et infinitum; in his vero, quae habent est tertium adiacens dupliciter fiunt oppositiones, scilicet et ex parte praedicati et ex parte subiecti, quia utrumque variari potest per finitum et infinitum. Unde unum ordinem tantum enunciationum de secundo adiacente fecimus, habentem quatuor enunciationes diversimode quantificatas et duas oppositiones. Enunciationes autem de tertio adiacente oportuit partiri in duos ordines, quia sunt in eis quatuor oppositiones et octo enunciationes, ut supra dictum est. Considerandum quoque est quod enunciationes, in quibus ponuntur verba adiectiva, quoad significatum aequivalent enunciationibus de tertio adiacente, resoluto verbo adiectivo in proprium participium et est, quod semper fieri licet, quia in omni verbo adiectivo clauditur verbum substantivum. Unde idem significant ista, omnis homo currit, quod ista, omnis homo est currens. Propter quod Boethius vocat enunciationes cum verbo adiectivo de secundo adiacente secundum vocem, de tertio autem secundum potestatem, quia potest resolvi in tertium adiacens, cui aequivalet. Quoad numerum autem enunciationum et oppositionum, enunciationes verbi adiectivi formaliter sumptae non aequivalent illis de tertio adiacente, sed aequivalent enunciationibus, in quibus ponitur est secundum adiacens. Non possunt enim fieri oppositiones dupliciter in enunciationibus adiectivis, scilicet ex parte subiecti et praedicati, sicut fiebant in substantivis de tertio adiacente, quia verbum, quod praedicatur in adiectivis, infinitari non potest. Sed oppositiones adiectivarum fiunt simpliciter, scilicet ex parte subiecti tantum variati per infinitum et finitum diversimode quantificati, sicut fieri didicimus supra in enunciationibus substantivis de secundo adiacente, eadem ducti ratione, quia praeter verbum nulla est affirmatio vel negatio, sicut praeter nomen esse potest. Quia autem in praesenti tractatu non de significationibus, sed de numero enunciationum et oppositionum sermo intenditur, ideo Aristoteles determinat diversificandas esse enunciationes adiectivas secundum modum, quo distinctae sunt enunciationes in quibus ponitur est secundum adiacens. Et ait quod in his enunciationibus, in quibus non contingit poni hoc verbum est formaliter, sed aliquod aliud, ut, currit, vel, ambulat, idest in enunciationibus adiectivis, idem faciunt quoad numerum oppositionum et enunciationum sic posita, scilicet nomen et verbum, ac si est secundum adiacens subiecto nomini adderetur. Habent enim et istae adiectivae, sicut illae, in quibus ponitur est, duas oppositiones tantum, alteram inter finitas, ut, omnis homo currit, omnis homo non currit, alteram inter infinitas quoad subiectum, ut, omnis non homo currit, omnis non homo non currit.</P>
<P TITLE="Cajetanus, In Perihermeneias continuatio, lib. 2 l. 3 n. 13"><A NAME="90551"><SPAN CLASS="ref">[90551] Cajetanus, In Perihermeneias continuatio, lib. 2 l. 3 n. 13 </SPAN></A>Deinde cum dicit: non enim dicendum est etc., respondet tacitae quaestioni. Et circa hoc facit duo: primo, ponit solutionem quaestionis; deinde, probat eam; ibi: manifestum est autem et cetera. Est ergo quaestio talis: cur negatio infinitans numquam addita est supra signo universali aut particulari, ut puta, cum vellemus infinitare istam, omnis homo currit, cur non sic infinitata est, non omnis homo currit, sed sic, omnis non homo currit? Huic namque quaestioni respondet, dicens quod quia nomen infinitabile debet significare aliquid universale, vel singulare; <I>omnis</I> autem et similia signa non significant aliquid universale aut singulare, <I>sed quoniam universaliter</I> aut particulariter; ideo non est dicendum, non omnis homo, si infinitare volumus (licet debeat dici, si negare quantitatem enunciationis quaerimus), sed negatio infinitans ad ly homo, quod significat aliquid universale, addenda est, et dicendum, omnis non homo.</P>
<P TITLE="Cajetanus, In Perihermeneias continuatio, lib. 2 l. 3 n. 14"><A NAME="90552"><SPAN CLASS="ref">[90552] Cajetanus, In Perihermeneias continuatio, lib. 2 l. 3 n. 14 </SPAN></A>Deinde cum dicit: manifestum est autem ex eo quod est etc., probat hoc quod dictum est, scilicet quod <I>omnis</I> et similia non significant aliquod universale, sed <I>quoniam universaliter</I> tali ratione. Illud, in quo differunt enunciationes praecise differentes per habere et non habere ly <I>omnis</I>, est non universale aliquod, <I>sed quoniam universaliter</I>; sed illud in quo differunt enunciationes praecise differentes per habere et non habere ly <I>omnis</I>, est significatum per ly <I>omnis</I>; ergo significatum per ly <I>omnis</I> est non aliquid universale, <I>sed quoniam universaliter</I>. Minor huius rationis, tacita in textu, ex se clara est. Id enim in quo, caeteris paribus, habentia a non habentibus aliquem terminum differunt, significatum est illius termini. Maior vero in littera exemplariter declaratur sic. Illae enunciationes homo currit, et omnis homo currit, praecise differunt ex hoc, quod in una est ly omnis, et in altera non. Tamen non ita differunt ex hoc, quod una sit universalis, alia non universalis. Utraque enim habet subiectum universale, scilicet ly homo, sed differunt, quia in ea, ubi ponitur ly omnis, enunciatur de subiecto universaliter, in altera autem non universaliter. Cum enim dico, homo currit, cursum attribuo homini universali, sive communi, sed non pro tota humana universitate; cum autem dico, omnis homo currit, cursum inesse homini pro omnibus inferioribus significo. Simili modo declarari potest de tribus aliis, quae in textu adducuntur, scilicet, homo non currit, respectu suae universalis universaliter, omnis homo non currit: et sic de aliis. Relinquitur ergo, quod, <I>omnis</I> et <I>nullus</I> et similia signa nullum universale significant, sed tantummodo significant, quoniam universaliter de homine affirmant vel negant.</P>
<P TITLE="Cajetanus, In Perihermeneias continuatio, lib. 2 l. 3 n. 15"><A NAME="90553"><SPAN CLASS="ref">[90553] Cajetanus, In Perihermeneias continuatio, lib. 2 l. 3 n. 15 </SPAN></A>Notato hic duo: primum est quod non dixit omnis et nullus significat universaliter, sed <I>quoniam universaliter</I>; secundum est, quod addit, <I>de homine affirmant vel negant</I>. Primi ratio est, quia signum distributivum non significat modum ipsum universalitatis aut particularitatis absolute, sed applicatum termino distributo. Cum enim dico, omnis homo, ly omnis denotat universitatem applicari illi termino homo, ita quod Aristoteles dicens quod omnis significat quoniam universaliter, per ly quoniam insinuavit applicationem universalitatis importatam in ly omnis in actu exercito, sicut et in I posteriorum, in definitione scire applicationem causae notavit per illud verbum quoniam, dicens: <I>scire est rem per causam cognoscere, et quoniam illius est causa</I>. Ratio autem secundi insinuat differentiam inter terminos categorematicos et syncategorematicos. Illi siquidem ponunt significata supra terminos absolute; isti autem ponunt significata sua supra terminos in ordine ad praedicata. Cum enim dicitur, homo albus, ly albus denominat hominem in seipso absque respectu ad aliquod sibi addendum. Cum vero dicitur, <I>omnis homo</I>, ly <I>omnis</I> etsi hominem distribuat, non tamen distributio intellectum firmat, nisi in ordine ad aliquod praedicatum intelligatur. Cuius signum est, quia, cum dicimus, omnis homo currit, non intendimus distribuere hominem pro tota sua universitate absolute, sed in ordine ad cursum. Cum autem dicimus, albus homo currit, determinamus hominem in seipso esse album et non in ordine ad cursum. Quia ergo <I>omnis</I> et <I>nullus</I>, sicut et alia syncategoremata, nil aliud in enunciatione faciunt, nisi quia determinant subiectum in ordine ad praedicatum, et hoc sine affirmatione et negatione fieri nequit; ideo dixit quod nil aliud significant, nisi quoniam universaliter de nomine, idest de subiecto, affirmant vel negant, idest affirmationem vel negationem fieri determinant, ac per hoc a categorematicis ea separavit. Potest etiam referri hoc quod dixit, <I>affirmant vel negant</I>, ad ipsa signa, scilicet <I>omnis</I> et <I>nullus</I>, quorum alterum positive distribuit, alterum removendo.</P>
<P TITLE="Cajetanus, In Perihermeneias continuatio, lib. 2 l. 3 n. 16"><A NAME="90554"><SPAN CLASS="ref">[90554] Cajetanus, In Perihermeneias continuatio, lib. 2 l. 3 n. 16 </SPAN></A>Deinde cum dicit: ergo et caetera eadem etc., concludit adiectivarum enunciationum conditiones. Dixerat enim quod adiectivae enunciationes idem faciunt quoad oppositionum numerum, quod substantivae de secundo adiacente; et hoc declaraverat, oppositionum numero exemplariter subiuncto. Et quia ad hanc convenientiam sequitur convenientia quoad finitationem praedicatorum, et quoad diversam subiectorum quantitatem, et earum multiplicationem ex ductu quaternarii in seipsum, et si qua sunt huiusmodi enumerata; ideo concludit: <I>ergo et caetera</I>, quae in illis servanda erant, <I>eadem</I>, idest similia istis apponenda sunt.</P>
<BR>
<DIV CLASS="D">Lectio 4</DIV>
<P TITLE="Cajetanus, In Perihermeneias continuatio, lib. 2 l. 4 n. 1"><A NAME="90555"><SPAN CLASS="ref">[90555] Cajetanus, In Perihermeneias continuatio, lib. 2 l. 4 n. 1 </SPAN></A>Postquam determinatum est de diversitate enunciationum, hic intendit removere quaedam dubia circa praedicta. Et circa hoc facit sex secundum numerum dubiorum, quae suis patebunt locis. Quia ergo supra dixerat quod in universalibus non similiter contingit angulares esse simul veras, quia affirmativae angulares non possunt esse simul verae, negativae autem sic; poterat quispiam dubitare, quae est causa huius diversitatis. Ideo nunc illius dicti causam intendit assignare talem, quia, scilicet, angulares affirmativae sunt contrariae inter se; contrarias autem in nulla materia contingit esse simul veras. Angulares autem negativae sunt subcontrariae illis oppositae; subcontrarias autem contingit esse simul veras. Et circa haec duo facit: primo, declarat conditiones contrariarum et subcontrariarum; secundo, quod angulares affirmativae sint contrariae et quod angulares negativae sint subcontrariae; ibi: <I>sequuntur vero</I> et cetera. Dicit ergo resumendo: quoniam in primo dictum est quod enunciatio negativa contraria illi affirmativae universali, scilicet, <I>omne animal est iustum</I>, est ista, <I>nullum animal est iustum</I>; manifestum est quod istae non possunt <I>simul</I>, idest in eodem tempore, <I>neque in eodem ipso</I>, idest de eodem subiecto esse verae. His vero oppositae, idest subcontrariae inter se, possunt esse simul verae aliquando, scilicet in materia contingenti, ut, <I>quoddam animal est iustum, non omne animal est iustum</I>.</P>
<P TITLE="Cajetanus, In Perihermeneias continuatio, lib. 2 l. 4 n. 2"><A NAME="90556"><SPAN CLASS="ref">[90556] Cajetanus, In Perihermeneias continuatio, lib. 2 l. 4 n. 2 </SPAN></A>Deinde cum dicit: sequuntur vero etc., declarat quod angulares affirmativae supra positae sint contrariae, negativae vero subcontrariae. Et primum quidem ex eo quod universalis affirmativa infinita et universalis negativa simplex aequipollent; et consequenter utraque earum est contraria universali affirmativae simplici, quae est altera angularis. Unde dicit quod hanc universalem negativam finitam, <I>nullus homo est iustus</I>, sequitur aequipollenter illa universalis affirmativa infinita, <I>omnis homo est non iustus</I>. Secundum vero declarat ex eo quod particularis affirmativa finita et particularis negativa infinita aequipollent. Et consequenter utraque earum est subcontraria particulari negativae simplici, quae est altera angularis, ut in figura supra posita inspicere potes. Unde subdit quod illam particularem affirmativam finitam, <I>aliquis homo est iustus</I>, opposita sequitur aequipollenter (opposita intellige non istius particularis, sed illius universalis affirmativae infinitae), <I>non omnis homo est non iustus</I>. Haec enim est contradictoria eius. Ut autem clare videatur quomodo supra dictae enunciationes sint aequipollentes, formetur figura quadrata, in cuius uno angulo ponatur universalis negativa finita, et sub ea contradictoria particularis affirmativa finita; ex alia vero parte locetur universalis affirmativa infinita, et sub ea contradictoria particularis negativa infinita, noteturque contradictio inter angulares et collaterales inter se, hoc modo: (Figura). His siquidem sic dispositis, patet primo ipsarum universalium mutua consequentia in veritate et falsitate, quia si altera earum est vera, sua angularis contradictoria est falsa; et si ista est falsa, sua collateralis contradictoria, quae est altera universalis, erit vera, et similiter procedit quoad falsitatem particularium. Deinde eodem modo manifestatur mutua sequela. Si enim altera earum est vera, sua angularis contradictoria est falsa, ista autem existente falsa, sua contradictoria collateralis, quae est altera particularis erit vera; simili quoque modo procedendum est quoad falsitatem.</P>
<P TITLE="Cajetanus, In Perihermeneias continuatio, lib. 2 l. 4 n. 3"><A NAME="90557"><SPAN CLASS="ref">[90557] Cajetanus, In Perihermeneias continuatio, lib. 2 l. 4 n. 3 </SPAN></A>Sed est hic unum dubium. In I enim priorum, in fine, Aristoteles ex proposito determinat non esse idem iudicium de universali negativa et universali affirmativa infinita; et superius in hoc secundo, super illo verbo: quarum duae se habent secundum consequentiam, duae vero minime, Ammonius, Porphyrius, Boethius et sanctus Thomas dixerunt quod negativa simplex sequitur affirmativam infinitam, sed non e converso. Ad hoc dicendum est, secundum Albertum, quod negativam finitam sequitur affirmativa infinita subiecto constante; negativa vero simplex sequitur affirmativam absolute. Unde utrumque dictum verificatur, et quod inter eas est mutua consequentia cum subiecti constantia, et quod inter eas non est mutua consequentia absolute. Potest dici secundo, quod supra locuti sumus de infinita enunciatione quoad suum totalem significatum ad formam praedicati reductum; et secundum hoc, quia negativa finita est superior affirmativa infinita, ideo non erat mutua consequentia: hic autem loquimur de ipsa infinita formaliter sumpta. Unde s. Thomas tunc adducendo Ammonii expositionem dixit, secundum hunc modum loquendi: negativa simplex, in plus est quam affirmativa infinita. Textus vero I priorum ultra praedicta loquitur de finita et infinita in ordine ad syllogismum. Manifestum est autem quod universalis affirmativa sive finita sive infinita non concluditur nisi in primo primae. Universalis autem negativa quaecumque concluditur et in secundo primae, et primo et secundo secundae.</P>
<P TITLE="Cajetanus, In Perihermeneias continuatio, lib. 2 l. 4 n. 4"><A NAME="90558"><SPAN CLASS="ref">[90558] Cajetanus, In Perihermeneias continuatio, lib. 2 l. 4 n. 4 </SPAN></A>Deinde cum dicit: manifestum est autem etc., movet secundum dubium de vario situ negationis, an scilicet quoad veritatem et falsitatem differat praeponere et postponere negationem. Oritur autem haec dubitatio, quia dictum est nunc quod non refert quoad veritatem si dicatur, <I>omnis homo est non iustus</I>, aut si dicatur, <I>omnis homo non est iustus</I>; et tamen in altera postponitur negatio, in altera praeponitur, licet multum referat quoad affirmationem et negationem. Hanc, inquam, dubitationem solvere intendens cum distinctione, respondet quod in singularibus enunciationibus eiusdem veritatis sunt singularis negatio et infinita affirmatio eiusdem, in universalibus autem non est sic. Si enim est vera negatio ipsius universalis non oportet quod sit vera infinita affirmatio universalis. Negatio enim universalis est particularis contradictoria, qua existente vera, non est necesse suam subalternam, quae est contraria suae contradictoriae esse veram. Possunt enim duae contrariae esse simul falsae. Unde dicit quod in singularibus enunciationibus manifestum est quod, si est verum negare interrogatum, idest, si est vera negatio enunciationis singularis, de qua facta est interrogatio, verum etiam est affirmare, idest, vera erit affirmatio infinita eiusdem singularis. Verbi gratia: <I>putasne Socrates est sapiens?</I> Si vera est ista responsio, <I>non; Socrates igitur non sapiens est</I>, idest, vera erit ista affirmatio infinita, <I>Socrates est non sapiens. In universalibus vero non est vera, quae similiter dicitur</I>, idest, ex veritate negationis universalis affirmativae interrogatae non sequitur vera universalis affirmativa infinita, quae similis est quoad quantitatem et qualitatem enunciationi quaesitae; <I>vera autem est eius negatio</I>, idest, sed ex veritate responsionis negativae sequitur veram esse eius, scilicet universalis quaesitae negationem, idest, particularem negativam. Verbi gratia: <I>putasne omnis homo est sapiens?</I> Si vera est ista responsio, <I>non</I>; affirmativa similis interrogatae quam quis ex hac responsione inferre intentaret est illa: <I>igitur omnis homo est non sapiens</I>. Haec autem non sequitur ex illa negatione. Falsum est enim hoc, scilicet quod sequitur ex illa responsione; sed inferendum est, <I>igitur non omnis homo sapiens est</I>. Et ratio utriusque est, quia haec particularis ultimo illata est opposita, idest contradictoria illi universali interrogatae quam respondens falsificavit; et ideo oportet quod sit vera. Contradictoriarum enim si una est falsa, reliqua est vera. Illa vero, scilicet universalis affirmativa infinita primo illata, est contraria illi eidem universali interrogatae. Non est autem opus quod si universalium altera sit falsa, quod reliqua sit vera. In promptu est autem causa huius diversitatis inter singulares et universales. In singularibus enim varius negationis situs non variat quantitatem enunciationis; in universalibus autem variat, ut patet. Ideo fit ut non sit eadem veritas negantium universalem in quarum altera praeponitur, in altera autem postponitur negatio, ut de se patet.</P>
<P TITLE="Cajetanus, In Perihermeneias continuatio, lib. 2 l. 4 n. 5"><A NAME="90559"><SPAN CLASS="ref">[90559] Cajetanus, In Perihermeneias continuatio, lib. 2 l. 4 n. 5 </SPAN></A>Deinde cum dicit: illae vero secundum infinita etc., solvit tertiam dubitationem, an infinita nomina vel verba sint negationes. Insurgit autem hoc dubium, quia dictum est quod aequipollent negativa et infinita. Et rursus dictum est nunc quod non refert in singularibus praeponere et postponere negationem: si enim infinitum nomen est negatio, tunc enunciatio, habens subiectum infinitum vel praedicatum, erit negativa et non affirmativa. Hanc dubitationem solvit per interpretationem, probando quod nec nomina nec verba infinita sint negationes, licet videantur. Unde duo circa hoc facit: primo, proponit solutionem dicens: <I>illae vero</I>, scilicet dictiones, <I>contraiacentes</I>: verbi gratia: non homo, et, homo non iustus et iustus. Vel sic: <I>illae vero</I>, scilicet dictiones, <I>secundum infinita</I>, idest secundum infinitorum naturam, <I>iacentes contra nomina et verba</I> (utpote quae removentes quidem nomina et verba significant, ut <I>non homo</I> et <I>non iustus</I> et non currit, quae opponuntur contra ly <I>homo</I> ly <I>iustus</I> et ly currit), illae, inquam, dictiones infinitae videbuntur prima facie esse quasi negationes sine nomine et verbo ex eo quod comparatae nominibus et verbis contra quae iacent, ea removent, sed non sunt secundum veritatem. Dixit sine nomine et verbo quia nomen infinitum, nominis natura caret, et verbum infinitum verbi natura non possidet. Dixit <I>quasi</I>, quia nec nomen infinitum a nominis ratione, nec verbum infinitum a verbi proprietate omnino semota sunt. Unde, si negationes apparent, videbuntur sine nomine et verbo non omnino sed <I>quasi</I>. Deinde probat distinctiones infinitas non esse negationes tali ratione. Semper est necesse negationem esse veram vel falsam, quia negatio est enunciatio alicuius ab aliquo; nomen autem infinitum non dicit verum vel falsum; igitur dictio infinita non est negatio. Minorem declarat, quia qui dixit, <I>non homo</I>, nihil magis de homine dixit quam qui dixit, <I>homo</I>. Et quoad significatum quidem clarissimum est: <I>non homo</I>, namque, nihil addit supra hominem, imo removet hominem. Quoad veritatis vero vel falsitatis conceptum, nihil magis profuit qui dixit, <I>non homo</I>, quam qui dixit, <I>homo</I>, si aliquid aliud non addatur, imo minus verus vel falsus fuit, idest magis remotus a veritate et falsitate, qui dixit, <I>non homo</I>, quam qui dixit, <I>homo</I>: quia tam veritas quam falsitas in compositione consistit; compositioni autem vicinior est dictio finita, quae aliquid ponit, quam dictio infinita, quae nec ponit, nec componit, idest nec positionem nec compositionem importat.</P>
<P TITLE="Cajetanus, In Perihermeneias continuatio, lib. 2 l. 4 n. 6"><A NAME="90560"><SPAN CLASS="ref">[90560] Cajetanus, In Perihermeneias continuatio, lib. 2 l. 4 n. 6 </SPAN></A>Deinde cum dicit: significat autem etc., respondet quartae dubitationi, quomodo scilicet intelligatur illud verbum supradictum de enunciationibus habentibus subiectum infinitum: <I>hae autem extra illas, ipsae secundum se erunt</I>. Et ait quod intelligitur quantum ad significati consequentiam, et non solum quantum ad ipsas enunciationes formaliter. Unde duas habentes subiectum infinitum, universalem scilicet affirmativam et universalem negativam adducens, ait quod neutra earum significat <I>idem alicui illarum</I>, scilicet habentium subiectum finitum. Haec enim universalis affirmativa, <I>omnis non homo est iustus</I>, nulli habenti subiectum finitum significat idem: non enim significat idem quod ista, <I>omnis homo est iustus</I>; neque quod ista, <I>omnis homo est non iustus</I>. Similiter opposita negatio et universalis negativa habens subiectum infinitum, quae est contrarie opposita supradictae, scilicet <I>omnis non homo non est iustus</I>, nulli illarum de subiecto finito significat idem. Et hoc clarum est ex diversitate subiecti in istis et in illis.</P>
<P TITLE="Cajetanus, In Perihermeneias continuatio, lib. 2 l. 4 n. 7"><A NAME="90561"><SPAN CLASS="ref">[90561] Cajetanus, In Perihermeneias continuatio, lib. 2 l. 4 n. 7 </SPAN></A>Deinde cum dicit: illa vero quae est etc., respondet quintae quaestioni, an scilicet inter enunciationes de subiecto infinito sit aliqua consequentia. Oritur autem dubitatio haec ex eo, quod superius est inter eas ad invicem assignata consequentia. Ait ergo quod etiam inter istas est consequentia. Nam universalis affirmativa de subiecto, et praedicato infinitis et universalis negativa de subiecto infinito, praedicato vero finito, aequipollent. Ista namque, <I>omnis non homo est non iustus</I>, idem significat illi, <I>nullus non homo est iustus</I>. Idem autem est iudicium de particularibus indefinitis et singularibus similibus supradictis. Cuiuscunque enim quantitatis sint, semper affirmativa de utroque extremo infinita et negativa subiecti quidem infiniti, praedicati autem finiti, aequipollent, ut facile potes exemplis videre. Unde Aristoteles universales exprimens, caeteras ex illis intelligi voluit.</P>
<P TITLE="Cajetanus, In Perihermeneias continuatio, lib. 2 l. 4 n. 8"><A NAME="90562"><SPAN CLASS="ref">[90562] Cajetanus, In Perihermeneias continuatio, lib. 2 l. 4 n. 8 </SPAN></A>Deinde cum dicit: transposita vero nomina etc., solvit sextam dubitationem, an propter nominum vel verborum transpositionem varietur enunciationis significatio. Oritur autem haec quaestio ex eo, quod docuit transpositionem negationis variare enunciationis significationem. Aliud enim dixit significare, <I>omnis homo non est iustus</I>, et aliud, <I>non omnis homo est iustus</I>. Ex hoc, inquam, dubitatur, an similiter contingat circa nominum transpositionem, quod ipsa transposita enunciationem varient, sicut negatio transposita. Et circa hoc duo facit: primo, ponit solutionem dicens, quod transposita nomina et verba idem significant: verbi gratia, idem significat, <I>est albus homo</I>, et, <I>est homo albus</I>, ubi est transpositio nominum. Similiter transposita verba idem significant, ut, <I>est albus homo</I>, et, <I>homo albus est</I>.</P>
<P TITLE="Cajetanus, In Perihermeneias continuatio, lib. 2 l. 4 n. 9"><A NAME="90563"><SPAN CLASS="ref">[90563] Cajetanus, In Perihermeneias continuatio, lib. 2 l. 4 n. 9 </SPAN></A>Deinde cum dicit: nam si hoc non est etc., probat praedictam solutionem ex numero negationum contradictoriarum ducendo ad impossibile, tali ratione. Si hoc non est, idest si nomina transposita diversificant enunciationem, eiusdem affirmationis erunt duae negationes; sed ostensum est in I libro, quod una tantum est negatio unius affirmationis; ergo a destructione consequentis ad destructionem antecedentis transposita nomina non variant enunciationem. Ad probationis autem consequentiae claritatem formetur figura, ubi ex uno latere locentur ambae suprapositae affirmationes, transpositis nominibus; et ex altero contraponantur duae negativae, similes illis quoad terminos et eorum positiones. Deinde, aliquantulo interiecto spatio, sub affirmativis ponatur affirmatio infiniti subiecti, et sub negativis illius negatio. Et notetur contradictio inter primam affirmationem et duas negationes primas, et inter secundam affirmationem et omnes tres negationes, ita tamen quod inter ipsam et infimam negationem notetur contradictio non vera, sed imaginaria. Notetur quoque contradictio inter tertiam affirmationem et tertiam negationem inter se. Hoc modo: (Figura). His ita dispositis, probat consequentiam Aristoteles sic. Illius affirmationis, <I>est albus homo</I>, negatio est, <I>non est albus homo</I>; illius autem secundae affirmationis, quae est, <I>est homo albus</I>, si ista affirmatio non est eadem illi supradictae affirmationi, scilicet, <I>est albus homo</I>, propter nominum transpositionem, negatio erit altera istarum, scilicet aut, <I>non est non homo albus</I>, aut, <I>non est homo albus</I>. Sed utraque habet affirmationem oppositam alia ab illa assignatam, scilicet, <I>est homo albus</I>. Nam altera quidem dictarum negationum, scilicet, non est non homo albus, negatio est illius quae dicit, <I>est non homo albus</I>; alia vero, scilicet, <I>non est homo albus</I>, negatio est eius affirmationis, quae dicit, <I>est albus homo</I>, quae fuit prima affirmatio. Ergo quaecunque dictarum negationum afferatur contradictoria illi mediae, sequitur quod sint duae unius, idest quod unius negationis sint duae affirmationes, et quod unius affirmationis sint duae negationes: quod est impossibile. Et hoc, ut dictum est, sequitur stante hypothesi erronea, quod illae affirmationes sint propter nominum transpositionem diversae.</P>
<P TITLE="Cajetanus, In Perihermeneias continuatio, lib. 2 l. 4 n. 10"><A NAME="90564"><SPAN CLASS="ref">[90564] Cajetanus, In Perihermeneias continuatio, lib. 2 l. 4 n. 10 </SPAN></A>Adverte hic primo quod Aristoteles per illas duas negationes, <I>non est non homo albus</I>, et, <I>non est homo albus</I>, sub disiunctione sumptas ad inveniendam negationem illius affirmationis, <I>est homo albus</I>, caeteras intellexit, quasi diceret: aut negatio talis affirmationis acceptabitur illa quae est vere eius negatio, aut quaecunque extranea negatio ponetur; et quodlibet dicatur, semper, stante hypothesi, sequitur unius affirmationis esse plures negationes, unam veram quae est contradictoria suae comparis habentis nomina transposita, et alteram quam tu ut distinctam acceptas, vel falso imaginaris; et e contra multarum affirmationum esse unicam negationem, ut patet in opposita figura. Ex quacunque enim illarum quatuor incipias, duas sibi oppositas aspicis. Unde notanter concludit indeterminate: <I>quare erunt duae unius</I>.</P>
<P TITLE="Cajetanus, In Perihermeneias continuatio, lib. 2 l. 4 n. 11"><A NAME="90565"><SPAN CLASS="ref">[90565] Cajetanus, In Perihermeneias continuatio, lib. 2 l. 4 n. 11 </SPAN></A>Nota secundo quod Aristoteles contempsit probare quod contradictoria primae affirmationis sit contradictoria secundae, et similiter quod contradictoria secundae affirmationis sit contradictoria primae. Hoc enim accepit tamquam per se notum, ex eo quod non possunt simul esse verae neque simul falsae, ut manifeste patet praeposito sibi termino singulari. Non stant enim simul aliquo modo istae duae, Socrates est albus homo, Socrates non est homo albus. Nec turberis quod eas non singulares proposuit. Noverat enim supra dictum esse in primo quae affirmatio et negatio sint contradictoriae et quae non, et ideo non fuit sollicitus de exemplorum claritate. Liquet ergo ex eo quod negationes affirmationum de nominibus transpositis non sunt diversae quod nec ipsae affirmationes sunt diversae et sic nomina et verba transposita idem significant.</P>
<P TITLE="Cajetanus, In Perihermeneias continuatio, lib. 2 l. 4 n. 12"><A NAME="90566"><SPAN CLASS="ref">[90566] Cajetanus, In Perihermeneias continuatio, lib. 2 l. 4 n. 12 </SPAN></A>Occurrit autem dubium circa hoc, quia non videtur verum quod nominibus transpositis eadem sit affirmatio. Non enim valet: omnis homo est animal; ergo omne animal est homo. Similiter, transposito verbo, non valet: homo est animal rationale; ergo homo animal rationale est, de secundo adiacente. Licet enim nugatio committatur, tamen non sequitur primam. Ad hoc est dicendum quod sicut in rebus naturalibus est duplex transmutatio, scilicet localis, scilicet de loco ad locum, et formalis de forma ad formam; ita in enunciationibus est duplex transmutatio, situalis scilicet, quando terminus praepositus postponitur, et e converso, et formalis, quando terminus, qui erat praedicatum efficitur subiectum, et e converso vel quomodolibet, simpliciter et cetera. Et sicut quandoque fit in naturalibus transmutatio pure localis, puta quando res transfertur de loco ad locum, nulla alia variatione facta; quandoque autem fit transmutatio secundum locum, non pura sed cum variatione formali, sicut quando transit de loco frigido ad locum calidum: ita in enunciationibus quandoque fit transmutatio pure situalis, quando scilicet nomen vel verbum solo situ vocali variatur; quandoque autem fit transmutatio situalis et formalis simul, sicut contingit cum praedicatum fit subiectum, vel cum verbum tertium adiacens fit secundum. Et quoniam hic intendit Aristoteles de transmutatione nominum et verborum pure situali, ut transpositionis vocabulum praesefert, ideo dixit quod transposita nomina et verba idem significant, insinuare volens quod, si nihil aliud praeter transpositionem nominis vel verbi accidat in enunciatione, eadem manet oratio. Unde patet responsio ad instantias. Manifestum est namque quod in utraque non sola transpositio fit, sed transmutatio de subiecto in praedicatum, vel de tertio adiacente in secundum. Et per hoc patet responsio ad similia.</P>
<BR>
<DIV CLASS="D">Lectio 5</DIV>
<P TITLE="Cajetanus, In Perihermeneias continuatio, lib. 2 l. 5 n. 1"><A NAME="90567"><SPAN CLASS="ref">[90567] Cajetanus, In Perihermeneias continuatio, lib. 2 l. 5 n. 1 </SPAN></A>Postquam Aristoteles determinavit diversitatem enunciationis unius provenientem ex additione negationis infinitatis, hic intendit determinare quid accidat enunciationi ex hoc quod additur aliquid subiecto vel praedicato tollens eius unitatem. Et circa hoc duo facit: quia primo, determinat diversitatem earum; secundo, consequentias earum; ibi: quoniam vero haec quidem et cetera. Circa primum duo facit: primo, ponit earum diversitatem; secundo, probat omnes enunciationes esse plures; ibi: si ergo dialectica et cetera. Dicit ergo quoad primum, resumendo quod in primo dictum fuerat, quod affirmare vel negare unum de pluribus, vel plura de uno, si ex illis pluribus non fit unum, non est enunciatio una affirmativa vel negativa. Et declarando quomodo intelligatur unum debere esse subiectum aut praedicatum, subdit quod <I>unum dico non si nomen unum impositum sit</I>, idest ex unitate nominis, sed ex unitate significati. Cum enim plura conveniunt in uno nomine, ita quod ex eis non fiat unum illius nominis significatum, tunc solum vocis unitas est. Cum autem unum nomen pluribus impositum est, sive partibus subiectivis, sive integralibus, ut eadem significatione concludat, tunc et vocis et significati unitas est, et enunciationis unitas non impeditur.</P>
<P TITLE="Cajetanus, In Perihermeneias continuatio, lib. 2 l. 5 n. 2"><A NAME="90568"><SPAN CLASS="ref">[90568] Cajetanus, In Perihermeneias continuatio, lib. 2 l. 5 n. 2 </SPAN></A>Secundum quod subiungit: <I>ut homo est fortasse animal et mansuetum et bipes</I> obscuritate non caret. Potest enim intelligi ut sit exemplum ab opposito, quasi diceret: unum dico non ex unitate nominis impositi pluribus ex quibus non fit tale unum, quemadmodum homo est unum quoddam ex animali et mansueto et bipede, partibus suae definitionis. Et ne quis crederet quod hae essent verae definitionis nominis partes, interposuit, <I>fortasse</I>. Porphyrius autem, Boethio referente et approbante, separat has textus particulas, dicens quod Aristoteles hucusque declaravit enunciationem illam esse plures, in qua plura subiicerentur uni, vel de uno praedicarentur plura, ex quibus non fit unum. In istis autem verbis: <I>ut homo est fortasse</I> etc., intendit declarare enunciationem aliquam esse plures, in qua plura ex quibus fit unum subiiciuntur vel praedicantur; sicut cum dicitur, <I>homo est animal et mansuetum et bipes</I>, copula interiecta, vel morula, ut oratores faciunt. Ideo autem addidisse aiunt, <I>fortasse</I>, ut insinuaret hoc contingere posse, necessarium autem non esse.</P>
<P TITLE="Cajetanus, In Perihermeneias continuatio, lib. 2 l. 5 n. 3"><A NAME="90569"><SPAN CLASS="ref">[90569] Cajetanus, In Perihermeneias continuatio, lib. 2 l. 5 n. 3 </SPAN></A>Possumus in eamdem Porphyrii, Boethii et Alberti sententiam incidentes subtilius textum introducere, ut quatuor hic faciat. Et primo quidem, resumit quae sit enunciatio in communi dicens: enunciatio plures est, in qua unum de pluribus, vel plura de uno enunciantur. Si tamen ex illis pluribus non fit unum, ut in primo dictum et expositum fuit. Deinde dilucidat illum terminum de uno, sive unum, dicens: <I>dico autem unum</I>, idest, unum nomen voco, non propter unitatem vocis, sed significationis, ut supra dictum est. Deinde tertio, dividendo declarat, et declarando dividit, quot modis contingit unum nomen imponi pluribus ex quibus non fit unum, ut ex hoc diversitatem enunciationis multiplicis insinuet. Et ponit duos modos, quorum prior est, quando unum nomen imponitur pluribus ex quibus fit unum, non tamen in quantum ex eis fit unum. Tunc enim, licet materialiter et per accidens loquendo nomen imponatur pluribus ex quibus fit unum, formaliter tamen et per se loquendo nomen unum imponitur pluribus, ex quibus non fit unum: quia imponitur eis non in quantum ex eis est unum, ut fortasse est hoc nomen, <I>homo</I>, impositum ad significandum animal et mansuetum et bipes, idest, partes suae definitionis, non in quantum adunantur in unam hominis naturam per modum actus et potentiae, sed ut distinctae sint inter se actualitates. Et insinuavit quod accipit partes definitionis ut distinctas per illam coniunctionem, et per illud quoque adversative additum: <I>sed si ex his unum fit</I>, quasi diceret, cum hoc tamen stat quod ex eis unum fit. Addidit autem, <I>fortasse</I>, quia hoc nomen, <I>homo</I>, non est impositum ad significandum partes sui definitivas, ut distinctae sunt. Sed si impositum esset aut imponeretur, esset unum nomen pluribus impositum ex quibus non fit unum. Et quia idem iudicium est de tali nomine, et illis pluribus; ideo similiter illae plures partes definitivae possunt dupliciter accipi. Uno modo, per modum actualis et possibilis, et sic unum faciunt; et sic formaliter loquendo vocantur plura, ex quibus fit unum, et pronunciandae sunt continuata oratione, et faciunt enunciationem unam dicendo, animal rationale mortale currit. Est enim ista una sicut et ista, homo currit. Alio modo, accipiuntur praedictae definitionis partes ut distinctae sunt inter se actualitates, et sic non faciunt unum: ex duobus enim actibus ut sic, non fit unum, ut dicitur VII metaphysicae; et sic faciunt enunciationes plures et pronunciandae sunt vel cum pausa, vel coniunctione interposita, dicendo, <I>homo est animal et mansuetum et bipes</I>; sive, <I>homo est animal, mansuetum, bipes</I>, rhetorico more. Quaelibet enim istarum est enunciatio multiplex. Et similiter ista, Socrates est homo, si homo est impositum ad illa, ut distinctae actualitates sunt, significandum. Secundus autem modus, quo unum nomen impositum est pluribus ex quibus non fit unum, subiungitur, cum dicit: <I>ex albo autem et homine et ambulante</I> etc., idest, alio modo hoc fit, quando unum nomen imponitur pluribus, ex quibus non potest fieri unum, qualia sunt: <I>homo, album, et ambulans</I>. Cum enim ex his nullo modo possit fieri aliqua una natura, sicut poterat fieri ex partibus definitivis, clare liquet quod nomen aliquod si eis imponeretur, esset nomen non unum significans, ut in primo dictum fuit de hoc nomine, tunica, imposito homini et equo.</P>
<P TITLE="Cajetanus, In Perihermeneias continuatio, lib. 2 l. 5 n. 4"><A NAME="90570"><SPAN CLASS="ref">[90570] Cajetanus, In Perihermeneias continuatio, lib. 2 l. 5 n. 4 </SPAN></A>Habemus ergo enunciationis pluris seu multiplicis duos modos, quorum, quia uterque fit dupliciter, efficiuntur quatuor modi. Primus est, quando subiicitur vel praedicatur unum nomen impositum pluribus, ex quibus fit unum, non in quantum sunt unum; secundus est, quando ipsa plura ex quibus fit unum, in quantum sunt distinctae actualitates, subiiciuntur vel praedicantur; tertius est, quando ibi est unum nomen impositum pluribus ex quibus non fit unum; quartus est, quando ista plura ex quibus non fit unum, subiiciuntur vel praedicantur. Et notato quod cum enunciatio secundum membra divisionis illius, qua divisa est, in unam et plures, quadrupliciter variari possit, scilicet cum unum de uno praedicatur, vel unum de pluribus, vel plura de uno, vel plura de pluribus; postremum sub silentio praeterivit, quia vel eius pluralitas de se clara est, vel quia, ut inquit Albertus, non intendebat nisi de enunciatione, quae aliquo modo una est, tractare. Demum concludit totam sententiam, dicens: <I>quare nec si aliquis affirmet unum de his pluribus, erit affirmatio una secundum rem: sed vocaliter quidem erit una, significative autem non una, sed multae fient affirmationes. Nec si e converso de uno ista plura affirmabuntur, fiet affirmatio una</I>. Ista namque, homo est albus, ambulans et musicus, importat tres affirmationes, scilicet, homo est albus et est ambulans et est musicus, ut patet ex illius contradictione. Triplex enim negatio illi opponitur correspondens triplici affirmationi positae.</P>
<P TITLE="Cajetanus, In Perihermeneias continuatio, lib. 2 l. 5 n. 5"><A NAME="90571"><SPAN CLASS="ref">[90571] Cajetanus, In Perihermeneias continuatio, lib. 2 l. 5 n. 5 </SPAN></A>Deinde cum dicit: si ergo dialectica etc., probat a posteriori supradictas enunciationes esse plures. Circa quod duo facit: primo, ponit rationem ipsam ad hoc probandum per modum consequentiae; deinde probat antecedens dictae consequentiae; ibi: dictum est autem de his et cetera. Quoad primum talem rationem inducit. Si interrogatio dialectica est petitio responsionis, quae sit propositio vel altera pars contradictionis, nulli enunciationum supradictarum interrogative formatae erit responsio una; ergo nec ipsa interrogatio est una, sed plures. Cuius rationis primo ponit antecedens: <I>si ergo</I> et cetera. Ad huius intelligendos terminos nota quod idem sonant enunciatio, interrogatio et responsio. Cum enim dicitur, caelum est animatum, in quantum enunciat praedicatum de subiecto, enunciatio vocatur; in quantum autem quaerendo proponitur, interrogatio; ut vero quaesito redditur, responsio appellatur. Idem ergo erit probare non esse responsionem unam, et interrogationem non esse unam, et enunciationem non esse unam. Adverte secundo interrogationem esse duplicem. Quaedam enim est utram partem contradictionis eligendam proponens; et haec vocatur dialectica, quia dialecticus habet viam ex probabilibus ad utramque contradictionis partem probandam. Altera vero determinatam ad unum responsionem exoptat; et haec est interrogatio demonstrativa, eo quod demonstrator in unum determinate tendit. Considera ulterius quod interrogationi dialecticae dupliciter responderi potest. Uno modo, consentiendo interrogationi, sive affirmative sive negative; ut si quis petat, caelum est animatum? Et respondeatur, est; vel, Deus non movetur? Et respondeatur, non: talis responsio vocatur propositio. Alio modo, potest responderi interimendo; ut si quis petat, caelum est animatum? Et respondeatur, non; vel Deus non movetur? Et respondeatur, movetur: talis responsio vocatur contradictionis altera pars, eo quod affirmationi negatio redditur et negationi affirmatio. Interrogatio ergo dialectica est petitio annuentis responsionis, quae est propositio, vel contradicentis, quae est altera pars contradictionis secundum supradictam Boethii expositionem.</P>
<P TITLE="Cajetanus, In Perihermeneias continuatio, lib. 2 l. 5 n. 6"><A NAME="90572"><SPAN CLASS="ref">[90572] Cajetanus, In Perihermeneias continuatio, lib. 2 l. 5 n. 6 </SPAN></A>Deinde subdit probationem consequentiae, cum ait: propositio vero unius contradictionis est et cetera. Ubi notandum est quod si responsio dialectica posset esse plures, non sequeretur quod responsio enunciationis multiplicis non posset esse dialectica; sed si responsio dialectica non potest esse nisi una enunciatio, tunc recte sequitur quod responsio enunciationis pluris, non est responsio dialectica, quae una est. Notandum etiam quod si enunciatio aliqua plurium contradictionum pars est, una non esse comprobatur: una enim uni tantum contradicit. Si autem unius solum contradictionis pars est, una est eadem ratione, quia scilicet unius affirmationis unica est negatio, et e converso. Probat ergo Aristoteles consequentiam ex eo quod propositio, idest responsio dialectica unius contradictionis est, idest una enunciatio est affirmativa vel negativa. Ex hoc enim, ut iam dictum est, sequitur quod nullius enunciationis multiplicis sit responsio dialectica, et consequenter nec una responsio sit. Nec praetereas quod cum propositionem, vel alteram partem contradictionis, responsionemque praeposuerit dialecticae interrogationis, de sola propositione subiunxit, quod est una; quod ideo fecit, quia illius alterius vocabulum ipsum unitatem praeferebat. Cum enim alteram contradictionis partem audis, unam affirmationem vel negationem statim intelligis. Adiunxit autem antecedenti ly <I>ergo</I>, vel insinuans hoc esse aliunde sumptum, ut postmodum in speciali explicabit, vel, permutato situ, notam consequentiae huius inter antecedens et consequens locandam, antecedenti praeposuit; sicut si diceretur, si ergo Socrates currit, movetur; pro eo quod dici deberet, si Socrates currit, ergo movetur. Sequitur deinde consequens: <I>non erit una responsio ad hoc</I>; et infert principalem conclusionem subdens, <I>quod neque una erit interrogatio</I> et cetera. Si enim responsio non potest esse una, nec interrogatio ipsa una erit.</P>
<P TITLE="Cajetanus, In Perihermeneias continuatio, lib. 2 l. 5 n. 7"><A NAME="90573"><SPAN CLASS="ref">[90573] Cajetanus, In Perihermeneias continuatio, lib. 2 l. 5 n. 7 </SPAN></A>Quod autem addidit: nec si sit vera, eiusmodi est. Posset aliquis credere, quod licet interrogationi pluri non possit dari responsio una, quando id de quo quaestio fit non potest de omnibus illis pluribus affirmari vel negari (ut cum quaeritur, canis est animal? Quia non potest vere de omnibus responderi, est, propter caeleste sidus, nec vere de omnibus responderi, non est, propter canem latrabilem, nulla possit dari responsio una); attamen quando id quod sub interrogatione cadit potest vere de omnibus affirmari aut negari, tunc potest dari responsio una; ut si quaeratur, canis est substantia? Quia potest vere de omnibus responderi, est, quia esse substantiam omnibus canibus convenit, unica responsio dari possit. Hanc erroneam existimationem removet dicens: <I>nec si sit vera</I>, idest, et dato quod responsio data enunciationi multiplici de omnibus verificetur, nihilominus non est una, quia unum non significat, nec unius contradictionis est pars, sed plures responsio illa habet contradictorias, ut de se patet.</P>
<P TITLE="Cajetanus, In Perihermeneias continuatio, lib. 2 l. 5 n. 8"><A NAME="90574"><SPAN CLASS="ref">[90574] Cajetanus, In Perihermeneias continuatio, lib. 2 l. 5 n. 8 </SPAN></A>Deinde cum dicit: dictum est autem de his in Topicis etc., probat antecedens dupliciter: primo, auctoritate eorum quae dicta sunt in Topicis; secundo, a signo. Et circa hoc duo facit. Primo, ponit ipsum signum, dicens: <I>quod similiter</I> etc., cum auctoritate topicorum, <I>manifestum est</I>, scilicet, antecedens assumptum, scilicet quod dialectica interrogatio est petitio responsionis affirmativae vel negativae. <I>Quoniam nec ipsum quid est</I>, idest ex eo quod nec ipsa quaestio <I>quid est</I>, est interrogatio dialectica: verbi gratia; si quis quaerat, quid est animal? Talis non quaerit dialectice. Deinde subiungit probationem assumpti, scilicet quod ipsum quid est, non est quaestio dialectica; et intendit quod quia interrogatio dialectica optionem respondenti offerre debet, utram velit contradictionis partem, et ipsa quaestio <I>quid est</I> talem libertatem non proponit (quia cum dicimus, quid est animal? Respondentem ad definitionis assignationem coarctamus, quae non solum ad unum determinata est, sed etiam omni parte contradictionis caret, cum nec esse, nec non esse dicat); ideo ipsa quaestio <I>quid est</I>, non est dialectica interrogatio. Unde dicit: <I>oportet enim ex data</I>, idest ex proposita interrogatione dialectica, hunc respondentem eligere posse utram velit contradictionis partem, quam contradictionis utramque partem <I>interrogantem oportet determinare</I>, idest determinate proponere, hoc modo: <I>utrum hoc animal sit homo an non</I>: ubi evidenter apparet optionem respondenti offerri. Habes ergo pro signo cum quaestio dialectica petat responsionem propositionis, vel alterius contradictionis partem, elongationem quaestionis <I>quid est</I> a quaestionibus dialecticis.</P>
<BR>
<DIV CLASS="D">Lectio 6</DIV>
<P TITLE="Cajetanus, In Perihermeneias continuatio, lib. 2 l. 6 n. 1"><A NAME="90575"><SPAN CLASS="ref">[90575] Cajetanus, In Perihermeneias continuatio, lib. 2 l. 6 n. 1 </SPAN></A>Postquam declaravit diversitatem multiplicis enunciationis, intendit determinare de earum consequentiis. Et circa hoc duo facit, secundum duas dubitationes quas solvit. Secunda incipit; ibi: verum autem est dicere et cetera. Circa primum tria facit: primo, proponit quaestionem; secundo, ostendit rationabilitatem quaestionis; ibi: si enim quoniam etc.; tertio, solvit eam; ibi: eorum igitur et cetera. Est ergo dubitatio prima: quare ex aliquibus divisim praedicatis de uno sequitur enunciatio, in qua illamet unita praedicantur de eodem, et ex aliquibus non. Unde haec diversitas oritur? Verbi gratia; ex istis, Socrates est animal et est bipes; sequitur, ergo Socrates est animal bipes; et similiter ex istis, Socrates est homo et est albus; sequitur, ergo Socrates est homo albus. Ex illis vero, Socrates est bonus, et est citharoedus; non sequitur, ergo est bonus citharoedus. Unde proponens quaestionem inquit: <I>quoniam vero haec</I>, scilicet praedicta, ita praedicantur composita, idest coniuncta, ut unum sit praedicamentum quae extra praedicantur, idest, ut ex eis extra praedicatis unite fiat praedicatio, alia vero praedicata non sunt talia, quae est inter differentia; unde talis innascitur diversitas? Et subdit exempla iam adducta, et ad propositum applicata: quorum primum continet praedicata ex quibus fit unum per se, scilicet, <I>animal et bipes</I>, genus et differentia; secundum autem praedicata ex quibus fit unum per accidens, scilicet, <I>homo albus</I>; tertium vero praedicata ex quibus neque unum per se neque unum per accidens inter se fieri sequitur; ut, <I>citharoedus et bonus</I>, ut declarabitur.</P>
<P TITLE="Cajetanus, In Perihermeneias continuatio, lib. 2 l. 6 n. 2"><A NAME="90576"><SPAN CLASS="ref">[90576] Cajetanus, In Perihermeneias continuatio, lib. 2 l. 6 n. 2 </SPAN></A>Deinde cum dicit: si enim quoniam etc., declarat veritatem diversitatis positae, ex qua rationabilis redditur quaestio: si namque inter praedicata non esset talis diversitas, irrationabilis esset dubitatio. Ostendit autem hoc ratione ducente ad inconveniens, nugationem scilicet. Et quia nugatio duobus modis committitur, scilicet explicite et implicite; ideo primo deducit ad nugationem explicitam, secundo ad implicitam; ibi: amplius, si Socrates et cetera. Ait ergo quod si nulla est inter quaecumque praedicata differentia, sed de quolibet indifferenter censetur quod quia alterutrum separatum dicitur, quod utrumque coniunctim dicatur, multa inconvenientia sequentur. De aliquo enim homine, puta Socrate, verum est separatim dicere quod, homo est, et albus est; <I>quare et omne</I>, idest et coniunctim dicetur, Socrates est homo albus. Rursus et de eodem Socrate potest dici separatim quod, est homo albus, et quod, est albus; quare et omne, idest, igitur coniunctim dicetur, Socrates est homo albus albus: ubi manifesta est nugatio. Rursus si de eodem Socrate iterum dicas separatim quod, est homo albus albus, verum dices et congrue quod est albus, et secundum hoc, si iterum hoc repetes separatim, a veritate simili non discedes, et sic in infinitum sequetur, Socrates est homo albus, albus, albus in infinitum. Simile quod ostenditur in alio exemplo. Si quis de Socrate dicat quod, est musicus, albus, ambulans, cum possit et separatim dicere quod, est musicus, et quod, est albus, et quod, est ambulans; sequetur, Socrates est musicus, albus, ambulans, musicus, albus, ambulans. Et quia pluries separatim, in eodem tamen tempore, enunciari potest, procedit nugatio sine fine. Deinde deducit ad implicitam nugationem, dicens, cum de Socrate vere dici possit separatim quod, est homo, et quod, est bipes, si coniunctim inferre licet, sequetur quod, Socrates sit homo bipes. Ubi est implicita nugatio. Bipes enim circumloquens differentiam hominis actu et intellectu clauditur in hominis ratione. Unde ponendo loco hominis suam rationem (quod fieri licet, ut docet Aristoteles II topicorum), apparebit manifeste nugatio. Dicetur enim: Socrates est homo, idest, animal bipes, bipes. Quoniam ergo plurima inconvenientia sequuntur si quis ponat complexiones, idest, adunationes praedicatorum fieri simpliciter, idest, absque diversitate aliqua, manifestum est ex dictis; quomodo autem faciendum est, <I>nunc</I>, idest, in sequentibus dicemus. Et nota quod iste textus non habetur uniformiter apud omnes quoad verba, sed quia sententia non discrepat, legat quicunque ut vult.</P>
<P TITLE="Cajetanus, In Perihermeneias continuatio, lib. 2 l. 6 n. 3"><A NAME="90577"><SPAN CLASS="ref">[90577] Cajetanus, In Perihermeneias continuatio, lib. 2 l. 6 n. 3 </SPAN></A>Deinde cum dicit: eorum igitur etc., solvit propositam quaestionem. Et circa hoc duo facit: primo, respondet instantiis in ipsa propositione quaestionis adductis; secundo, satisfacit instantiis in probatione positis; ibi: amplius nec quaecumque et cetera. Circa primum duo facit: primo namque, declarat veritatem; secundo, applicat ad propositas instantias; ibi: quocirca et cetera. Determinat ergo dubitationem tali distinctione. Praedicatorum sive subiectorum plurium duo sunt genera: quaedam sunt per accidens, quaedam per se. Si per accidens, hoc dupliciter contingit, vel quia ambo dicuntur per accidens de uno tertio, vel quia alterum de altero mutuo per accidens praedicatur. Quando illa plura divisim praedicata sunt per accidens quovis modo, ex eis non sequitur coniunctim praedicatum; quando autem sunt per se, tum ex eis sequitur coniuncte praedicatum. Unde continuando se ad praecedentia ait: <I>eorum igitur quae praedicantur, et de quibus praedicantur</I>, idest subiectorum, <I>quaecumque dicuntur secundum accidens</I> (et per hoc innuit oppositum membrum, scilicet per se), <I>vel de eodem</I>, idest accidentaliter concurrunt ad unius tertii denominationem, <I>vel alterutrum de altero</I>, idest accidentaliter mutuo se denominant (et per hoc ponit membra duplicis divisionis), <I>haec</I>, scilicet plura per accidens, <I>non erunt unum</I>, idest non inferent praedicationem coniunctam.</P>
<P TITLE="Cajetanus, In Perihermeneias continuatio, lib. 2 l. 6 n. 4"><A NAME="90578"><SPAN CLASS="ref">[90578] Cajetanus, In Perihermeneias continuatio, lib. 2 l. 6 n. 4 </SPAN></A>Et explanat utrumque horum exemplariter. Et primo, primum, quando scilicet illa plura per accidens dicuntur de tertio, dicens: <I>ut si homo albus est et musicus</I> divisim. <I>Sed non est idem</I>, idest non sequitur adunatim, <I>ergo homo est musicus albus</I>. Utraque enim sunt accidentia eidem tertio. Deinde explanat secundum, quando solum illa plura per accidens de se mutuo praedicantur, subdens: <I>nec si album musicum verum est dicere</I>, idest, et etiamsi de se invicem ista praedicantur per accidens ratione subiecti in quo uniuntur, ut dicatur, <I>homo est albus, et est musicus, et album est musicum</I>, non tamen sequitur quod <I>album musicum</I> unite praedicetur, dicendo, <I>ergo homo est albus musicus</I>. Et causam assignat, quia <I>album</I> dicitur <I>de musico</I> per accidens, et e converso.</P>
<P TITLE="Cajetanus, In Perihermeneias continuatio, lib. 2 l. 6 n. 5"><A NAME="90579"><SPAN CLASS="ref">[90579] Cajetanus, In Perihermeneias continuatio, lib. 2 l. 6 n. 5 </SPAN></A>Notandum est hic quod cum duo membra per accidens enumerasset, unico tamen exemplo utrumque membrum explanavit, ut insinuaret quod distinctio illa non erat in diversa praedicata per accidens, sed in eadem diversimode comparata; <I>album</I> enim et <I>musicum</I>, comparata ad hominem, sub primo cadunt membro; comparata autem inter se, sub secundo. Diversitatem ergo comparationis pluralitate membrorum, identitatem autem praedicatorum unitate exempli astruxit.</P>
<P TITLE="Cajetanus, In Perihermeneias continuatio, lib. 2 l. 6 n. 6"><A NAME="90580"><SPAN CLASS="ref">[90580] Cajetanus, In Perihermeneias continuatio, lib. 2 l. 6 n. 6 </SPAN></A>Advertendum est ulterius, ad evidentiam divisionis factae in littera, quod, secundum accidens, potest dupliciter accipi. Uno modo, ut distinguitur contra perseitatem posterioristicam, et sic non sumitur hic: quoniam cum dicitur plura praedicata secundum accidens, aut ly <I>secundum accidens</I> determinaret coniunctionem inter se, et sic manifeste esset falsa regula; quoniam inter prima praedicata, animal bipes, seu, animal rationale, est praedicatio secundum accidens hoc modo (differentia enim in nullo modo perseitatis praedicatur de genere, et tamen Aristoteles in textu dicit ea non esse praedicata per accidens, et asserit quod est optima illatio, <I>est animal et bipes, ergo est animal bipes</I>); aut determinaret coniunctionem illarum ad subiectum, et sic etiam inveniretur falsitas in regula: bene namque dicitur, paries est coloratus, et est visibilis, et tamen coloratum visibile non per se inest parieti. Alio modo, accipitur ly <I>secundum accidens</I>, ut distinguitur contra hoc quod dico, ratione sui, seu, non propter aliud, et sic idem sonat, quod, per aliud: et hoc modo accipitur hic. Quaecunque enim sunt talis naturae quod non ratione sui iunguntur, sed propter aliud, ab illatione coniuncta deficere necesse est, ex eo quod coniuncta illatio unum alteri substernit, et ratione sui ea adunata denotat ut potentiam et actum. Est ergo sensus divisionis, quod praedicatorum plurium, quaedam sunt per accidens, quaedam per se, idest, quaedam adunantur inter se ratione sui, quaedam propter aliud. Ea quae per se uniuntur inferunt coniunctum, ea autem quae propter aliud, nequaquam.</P>
<P TITLE="Cajetanus, In Perihermeneias continuatio, lib. 2 l. 6 n. 7"><A NAME="90581"><SPAN CLASS="ref">[90581] Cajetanus, In Perihermeneias continuatio, lib. 2 l. 6 n. 7 </SPAN></A>Deinde cum dicit: quocirca nec citharoedus etc., applicat declaratam veritatem ad partes quaestionis. Et primo, ad secundam partem, quia scilicet non sequitur: est bonus et est citharoedus; ergo est bonus citharoedus, dicens: <I>quocirca nec citharoedus bonus</I> etc.; secundo, ad aliam partem quaestionis, quare sequebatur: est animal et est bipes; ergo est animal bipes: et ait: <I>sed animal bipes</I> et cetera. Et subiungit huius ultimi dicti causam, quia, animal bipes, non sunt praedicata secundum accidens coniuncta inter se aut in tertio, sed per se. Et per hoc explanavit alterum membrum primae divisionis, quod adhuc positum non fuerat explicite. Adverte quod Aristoteles, eamdem tenens sententiam de citharoedo et bono et musico et albo, conclusit quod album et musicum non inferunt coniunctum praedicatum; ideo nec citharoedus et bonus inferunt citharoedus bonus simpliciter, idest coniuncte. Est autem ratio dicti, quia licet musica et albedo dissimiles sint bonitati et arti citharisticae in hoc, quod bonitas nata est denominare et subiectum tertium, puta hominem et ipsam artem citharisticam (propter quod falsitas manifeste cernitur, quando dicitur: est bonus et citharoedus; ergo bonus citharoedus), musica vero et albedo subiectum tertium natae sunt denominare tantum, et non se invicem (propter quod latentior est casus cum proceditur: est albus et est musicus; ergo est musicus albus), licet, inquam, in hoc sint dissimiles, et propter istam dissimilitudinem processus Aristotelis minus sufficiens videatur; attamen similes sunt in hoc quod, si servetur identitas omnimoda praedicatorum quam servari oportet, si illamet divisa debent inferri coniunctim, sicut musica non denominat albedinem, neque contra, ita nec bonitas, de qua fit sermo, cum dicitur, homo est bonus, denominat artem citharisticam, neque e converso. Cum enim bonum sit aequivocum, licet a consilio, alia ratione dicitur de perfectione citharoedi, et alia de perfectione hominis. Quando namque dicimus, Socrates est bonus, intelligimus bonitatem moralem, quae est hominis bonitas simpliciter (analogum siquidem simpliciter positum sumitur pro potiori); cum autem infertur, citharoedus bonus, non bonitatem moris sed artis praedicas: unde terminorum identitas non salvatur; sufficienter igitur et subtiliter Aristoteles eamdem de utrisque protulit sententiam, quia eadem est haec, et ibi ratio et cetera.</P>
<P TITLE="Cajetanus, In Perihermeneias continuatio, lib. 2 l. 6 n. 8"><A NAME="90582"><SPAN CLASS="ref">[90582] Cajetanus, In Perihermeneias continuatio, lib. 2 l. 6 n. 8 </SPAN></A>Nec praetereundum est quod, cum tres consequentias adduxit quaestionem proponendo, scilicet; est animal et bipes; ergo est animal bipes: et, est homo et albus; ergo est homo albus: et, est citharoedus et bonus; ergo est homo albus: et, est citharoedus et bonus; ergo est bonus citharoedus; et duas primas posuerat esse bonas, tertiam vero non; huius diversitatis causam inquirere volens, cur solvendo quaestionem nullo modo meminerit secundae consequentiae, sed tantum primae et tertiae. Indiscussum namque reliquit an illa consequentia sit bona an mala. Et ad hoc videtur mihi dicendum quod ex his paucis verbis etiam illius consequentiae naturam insinuavit. Profundioris enim sensus textus capax apparet cum dixit quod, <I>non sunt unum album et musicum</I> etc., ut scilicet non tantum indicet quod expositum est, sed etiam eius causam, ex qua natura secundae consequentiae elucescit. Causa namque quare album et musicum non inferunt coniunctam praedicationem est, quia in praedicatione coniuncta oportet alteram partem alteri supponi, ut potentiam actui, ad hoc ut ex eis fiat aliquo modo unum, et altera a reliqua denominetur (hoc enim vis coniunctae praedicationis requirit, ut supra diximus de partibus definitionis); album autem et musicum secundum se non faciunt unum per se, ut patet, neque unum per accidens. Licet enim ipsa ut adunantur in subiecto uno sint unum subiecto per accidens, tamen ipsamet quae adunantur in uno, tertio subiecto, non faciunt inter se unum per accidens: tum quia neutrum informat alterum (quod requiritur ad unitatem per accidens aliquorum inter se, licet non in tertio); tum quia non considerata subiecti unitate, quae est extra eorum rationes, nulla remanet inter ea unitatis causa. Dicens ergo quod album et musicum non sunt unum, scilicet inter se, aliquo modo, causam expressit quare coniunctim non infertur ex eis praedicatum. Et quia oppositorum eadem est disciplina, insinuavit per illamet verba bonitatem illius consequentiae. Ex eo enim quod homo et albus se habent sicut potentia et actus (et ita albedo informet, denominet atque unum faciat cum homine ratione sui), sequitur quod ex divisis potest inferri coniuncta praedicatio; ut dicatur: est homo et albus; ergo est homo albus. Sicut per oppositum dicebatur quod ideo musicum et album non inferunt coniunctum praedicatum quia neutrum alterum informabat.</P>
<P TITLE="Cajetanus, In Perihermeneias continuatio, lib. 2 l. 6 n. 9"><A NAME="90583"><SPAN CLASS="ref">[90583] Cajetanus, In Perihermeneias continuatio, lib. 2 l. 6 n. 9 </SPAN></A>Nec obstat quod album faciat unum per accidens cum homine: non enim dictum est quod unitas per accidens aliquorum impedit ex diversis inferre coniunctum, sed quod unitas per accidens aliquorum ratione tertii tantum est illa quae impedit. Talia enim quae non sunt unum per accidens nisi ratione tertii, inter se nullam habent unitatem; et propterea non potest inferri coniunctum, ut dictum est, quod unitatem importat. Illa vero quae sunt unum per accidens ratione sui, seu inter se, ut, <I>homo albus</I>, cum coniuncta accipiuntur, unitate necessaria non carent, quia inter se unitatem habent. Notanter autem apposui ly <I>tantum</I>: quoniam si aliqua duo sunt unum per accidens, ratione tertii subiecti scilicet, sed non tantum ex hoc habent unitatem, sed etiam ratione sui, ex hoc quod alterum reliquum informat, ex istis divisis non prohibetur inferri coniunctum. Verbi gratia, optime dicitur: est quantum et est coloratum; ergo est quantum coloratum: quia color informat quantitatem.</P>
<P TITLE="Cajetanus, In Perihermeneias continuatio, lib. 2 l. 6 n. 10"><A NAME="90584"><SPAN CLASS="ref">[90584] Cajetanus, In Perihermeneias continuatio, lib. 2 l. 6 n. 10 </SPAN></A>Potes autem credere quod secunda illa consequentia, quam non explicite confirmavit Aristoteles respondendo, sit bona et ex eo quod ipse proponendo quaestionem asseruit bonam, et ex eo quod nulla instantia reperitur. Insinuavit autem et Aristoteles quod sola talis unitas impedit illationem coniunctam, quando dixit <I>quaecumque secundum accidens dicuntur vel de eodem vel alterutrum de altero</I>. Cum enim dixit, <I>secundum accidens de eodem</I>, unitatem eorum ex sola adunatione in tertio posuit (sola enim haec per accidens praedicantur de eodem, ut dictum est); cum autem addidit, <I>vel alterutrum de altero</I>, mutuam accidentalitatem ponens, ex nulla parte inter se unitatem reliquit. Utraque ergo per accidens adducta praedicata, in tertio scilicet vel alterutrum, quae impediant illationem coniunctam, nonnisi in tertio unitatem habent.</P>
<P TITLE="Cajetanus, In Perihermeneias continuatio, lib. 2 l. 6 n. 11"><A NAME="90585"><SPAN CLASS="ref">[90585] Cajetanus, In Perihermeneias continuatio, lib. 2 l. 6 n. 11 </SPAN></A>Deinde cum dicit: amplius nec etc., satisfacit instantiis in probatione adductis, et in illis in quibus explicita committebatur nugatio, et in illis in quibus implicita; et ait quod non solum inferre ex divisis coniunctum non licet quando praedicata illa sunt per accidens, sed <I>nec</I> etiam <I>quaecunque insunt in alio</I>: idest, sed nec hoc licet quando praedicata includunt se, ita quod unum includatur in significato formali alterius intrinsece, sive explicite, ut album in albo, sive implicite, ut animal et bipes in homine. Quare neque <I>album</I> frequenter dictum divisim infert coniunctum, neque <I>homo</I> divisim ab animali vel bipede enunciatum, animal bipes, coniunctum cum homine infert; ut dicatur, ergo Socrates est homo bipes, vel animal homo. Insunt enim in hominis ratione, animal et bipes actu et intellectu, licet implicite. Stat ergo solutio quaestionis in hoc, quod unitas plurium per accidens in tertio tantum et nugatio, impediunt ex divisis inferri coniunctum; et consequenter, ubi neutrum horum invenitur, ex divisis licebit inferre coniunctum. Et hoc intellige quando divisae sunt simul verae de eodem et cetera.</P>
<BR>
<DIV CLASS="D">Lectio 7</DIV>
<P TITLE="Cajetanus, In Perihermeneias continuatio, lib. 2 l. 7 n. 1"><A NAME="90586"><SPAN CLASS="ref">[90586] Cajetanus, In Perihermeneias continuatio, lib. 2 l. 7 n. 1 </SPAN></A>Postquam expedita est prima dubitatio, tractat secundam dubitationem. Et circa hoc tria facit: primo, movet ipsam quaestionem; secundo, solvit eam; ibi: sed quando in adiecto etc., tertio, ex hoc excludit quemdam errorem; ibi: quod autem non est et cetera. Est ergo quaestio: an ex enunciatione habente praedicatum coniunctum, liceat inferre enunciationes dividentes illud coniunctum; et est quaestio contraria superiori. Ibi enim quaesitum est an ex divisis inferatur coniunctum; hic autem quaeritur an ex coniuncto sequantur divisa. Unde movendo quaestionem dicit: <I>verum autem aliquando est dicere de aliquo et simpliciter</I>, idest divisim, quod scilicet prius dicebatur coniunctim, <I>ut quemdam hominem album esse hominem, aut quoddam album hominem album esse</I>, idest ut ex ista, Socrates est homo albus, sequitur divisim, ergo Socrates est homo, ergo Socrates est albus. <I>Non autem semper</I>, idest aliquando autem ex coniuncto non inferri potest divisim; non enim sequitur, Socrates est bonus citharoedus, ergo est bonus. Unde haec est differentia, quod quandoque licet et quandoque non. Et adverte quod notanter adduxit exemplum de homine albo, inferendo utramque partem divisim, ut insinuaret quod intentio quaestionis est investigare quando ex coniuncto potest utraque pars divisim inferri, et non quando altera tantum.</P>
<P TITLE="Cajetanus, In Perihermeneias continuatio, lib. 2 l. 7 n. 2"><A NAME="90587"><SPAN CLASS="ref">[90587] Cajetanus, In Perihermeneias continuatio, lib. 2 l. 7 n. 2 </SPAN></A>Deinde cum dicit: sed quando in adiecto etc., solvit quaestionem. Et duo facit: primo, respondet parti negativae quaestionis, quando scilicet non licet; secundo, ibi: quare in quantiscumque etc., respondet parti affirmativae, quando scilicet licet. Circa primum considerandum quod quia dupliciter contingit fieri praedicatum coniunctum, uno modo ex oppositis, alio modo ex non oppositis, ideo duo facit: primo, ostendit quod numquam ex praedicato coniuncto ex oppositis possunt inferri eius partes divisim; secundo, quod nec hoc licet universaliter in praedicato coniuncto ex non oppositis, ibi: vel etiam quando et cetera. Ait ergo quod quando in termino adiecto inest aliquid de numero oppositorum, ad quae sequitur contradictio inter ipsos terminos, <I>non verum est</I>, scilicet inferre divisim, <I>sed falsum</I>. Verbi gratia cum dicitur, Caesar est homo mortuus, non sequitur, ergo est homo: quia ly mortuus, adiacens homini, oppositionem habet ad hominem, quam sequitur contradictio inter hominem et mortuum: si enim est homo, non est mortuus, quia non est corpus inanimatum; et si est mortuus, non est homo, quia mortuum est corpus inanimatum. <I>Quando autem non inest</I>, scilicet talis oppositio, <I>verum est</I>, scilicet inferre divisim. Ratio autem quare, quando est oppositio in adiecto, non sequitur illatio divisa est, quia alter terminus ex adiecti oppositione corrumpitur in ipsa enunciatione coniuncta. Corruptum autem seipsum absque corruptione non infert, quod illatio divisa sonaret.</P>
<P TITLE="Cajetanus, In Perihermeneias continuatio, lib. 2 l. 7 n. 3"><A NAME="90588"><SPAN CLASS="ref">[90588] Cajetanus, In Perihermeneias continuatio, lib. 2 l. 7 n. 3 </SPAN></A>Dubitatur hic primo circa id quod supponitur, quomodo possit vere dici, Caesar est homo mortuus, cum enunciatio non possit esse vera, in qua duo contradictoria simul de aliquo praedicantur. Hoc enim est primum principium. Homo autem et mortuus, ut in littera dicitur, contradictoriam oppositionem includunt, quia in homine includitur vita, in mortuo non vita. Dubitatur secundo circa ipsam consequentiam, quam reprobat Aristoteles: videtur enim optima. Cum enim ex enunciatione praedicante duo contradictoria possit utrumque inferri (quia aequivalet copulativae), aut neutrum (quia destruit seipsam), et enunciatio supradicta terminos oppositos contradictorie praedicet, videtur sequi utraque pars, quia falsum est neutram sequi.</P>
<P TITLE="Cajetanus, In Perihermeneias continuatio, lib. 2 l. 7 n. 4"><A NAME="90589"><SPAN CLASS="ref">[90589] Cajetanus, In Perihermeneias continuatio, lib. 2 l. 7 n. 4 </SPAN></A>Ad hoc simul dicitur quod aliud est loqui de duobus terminis secundum se, et aliud de eis ut unum stat sub determinatione alterius. Primo namque modo, homo et mortuus, contradictionem inter se habent, et impossibile est quod simul in eodem inveniantur. Secundo autem modo, homo et mortuus, non opponuntur, quia homo transmutatus iam per determinationem corruptivam importatam in ly mortuus, non stat pro suo significato secundum se, sed secundum exigentiam termini additi, a quo suum significatum distractum est. Ad utrunque autem insinuandum Aristoteles duo dixit, et quod habent oppositionem quam sequitur contradictio, attendens significata eorum secundum se, et quod etiam ex eis formatur una vera enunciatio cum dicitur, Socrates est homo mortuus, attendens coniunctionem eorum alterius corruptivam. Unde patet quid dicendum sit ad dubitationes. Ad utramque siquidem dicitur, quod non enunciantur duo contradictoria simul de eodem, sed terminus ut stat sub distractione, seu transmutatione alterius, cui secundum se esset contradictorius.</P>
<P TITLE="Cajetanus, In Perihermeneias continuatio, lib. 2 l. 7 n. 5"><A NAME="90590"><SPAN CLASS="ref">[90590] Cajetanus, In Perihermeneias continuatio, lib. 2 l. 7 n. 5 </SPAN></A>Dubitatur quoque circa id quod ait: inest aliquid oppositorum quae consequitur contradictio; superflue enim videtur addi illa particula, <I>quae consequitur contradictio</I>. Omnia enim opposita consequitur contradictio, ut patet discurrendo in singulis; pater enim est non filius, et album non nigrum, et videns non caecum et cetera. Et ad hoc dicendum est quod opposita possunt dupliciter accipi: uno modo formaliter, idest secundum sua significata; alio modo denominative, seu subiective. Verbi gratia, pater et filius possunt accipi pro paternitate et filiatione, et possunt accipi pro eo qui denominatur pater vel filius. Rursus cum omnis distinctio fiat oppositione aliqua, ut dicitur in X metaphysicae, supponatur omnino distincta esse opposita. Dicendum ergo est quod, licet ad omnia opposita seu distincta contradictio sequatur inter se formaliter sumpta, non tamen ad omnia opposita sequitur contradictio inter ipsa denominative sumpta. Quamvis enim pater et filius mutuam sui negationem inferant inter se formaliter, quia paternitas est non filiatio, et filiatio est non paternitas; in relatione tamen ad denominatum, contradictionem non necessario inferunt. Non enim sequitur, Socrates est pater; ergo non est filius; nec e converso. Ut persuaderet igitur Aristoteles quod non quaecunque opposita colligata impediunt divisam illationem (quia non illa quae habent contradictionem annexam formaliter tantum, sed illa quae habent contradictionem et formaliter et secundum rem denominatam), addidit: <I>quae consequitur contradictio</I>, in tertio scilicet denominato. Et usus est satis congrue vocabulo, scilicet, <I>consequitur</I>: contradictio enim ista in tertio est quodammodo extra ipsa opposita.</P>
<P TITLE="Cajetanus, In Perihermeneias continuatio, lib. 2 l. 7 n. 6"><A NAME="90591"><SPAN CLASS="ref">[90591] Cajetanus, In Perihermeneias continuatio, lib. 2 l. 7 n. 6 </SPAN></A>Deinde cum dicit: vel etiam quando est etc., declarat quod ex non oppositis in tertio coniunctis secundum unum praedicatum, non universaliter possunt inferri partes divisim. Et primo, hoc proponit quasi emendans quod immediate dixerat, subiungens: <I>vel etiam quando est</I>, scilicet oppositio inter terminos coniunctos, <I>falsum est semper</I>, scilicet inferre divisim; quasi diceret: dixi quod quando inest oppositio, non verum sed falsum est inferre divisim; quando autem non inest talis oppositio, verum est inferre divisim. Vel etiam ut melius dicatur, quod quando est oppositio, falsum est semper, quando autem non inest talis oppositio, non semper verum est. Et sic modificavit supradicta addendo ly <I>semper</I>, et, <I>non semper</I>. Et subdens exemplum quod non semper ex non oppositis sequatur divisio, ait: <I>ut, Homerus est aliquid ut poeta; ergo etiam est? Non</I>. Ex hoc coniuncto, <I>est poeta</I>, de Homero enunciato, altera pars, <I>ergo Homerus est</I>, non sequitur; et tamen clarum est quod istae duae partes colligatae, <I>est</I> et <I>poeta</I>, non habent oppositionem, ad quam sequitur contradictio. Igitur non semper ex non oppositis coniunctis illatio divisa tenet et cetera.</P>
<P TITLE="Cajetanus, In Perihermeneias continuatio, lib. 2 l. 7 n. 7"><A NAME="90592"><SPAN CLASS="ref">[90592] Cajetanus, In Perihermeneias continuatio, lib. 2 l. 7 n. 7 </SPAN></A>Deinde cum dicit: secundum accidens etc., probat hoc, quod modo dictum est, ex eo quod altera pars istius compositi, scilicet, <I>est</I>, in antecedente coniuncto praedicatur de Homero <I>secundum accidens</I>, idest ratione alterius, <I>quoniam</I>, scilicet poeta, praedicatur de Homero, et non praedicatur secundum se ly <I>est</I> de Homero; quod tamen infertur, cum concluditur: <I>ergo Homerus est</I>. Considerandum est hic quod ad solvendam illam conclusionem negativam, scilicet,- non semper ex non oppositis coniunctis infertur divisim,- sufficit unam instantiam suae oppositae universali affirmativae afferre. Et hoc fecit Aristoteles adducendo illud genus enunciationum, in quo altera pars coniuncti est aliquid pertinens ad actum animae. Loquimur enim modo de Homero vivente in poematibus suis in mentibus hominum. In his siquidem enunciationibus partes coniunctae non sunt oppositae in tertio, et tamen non licet inferre utramque partem divisim. Committitur enim fallacia secundum quid ad simpliciter. Non enim valet, Caesar est laudatus, ergo est: et simile est de esse in effectu dependente in conservari. Quomodo autem intelligenda sit ratio ad hoc adducta ab Aristotele in sequenti particula dicetur.</P>
<P TITLE="Cajetanus, In Perihermeneias continuatio, lib. 2 l. 7 n. 8"><A NAME="90593"><SPAN CLASS="ref">[90593] Cajetanus, In Perihermeneias continuatio, lib. 2 l. 7 n. 8 </SPAN></A>Deinde cum dicit: quare in quantiscunque etc., respondet parti affirmativae quaestionis, quando scilicet ex coniunctis licet inferre divisim. Et ponit duas conditiones oppositas supradictis debere convenire in unum, ad hoc ut possit fieri talis consequentia; scilicet, quod nulla inter partes coniuncti oppositio sit, et quod secundum se praedicentur. Unde dicit inferendo ex dictis: <I>quare in quantiscunque praedicamentis</I>, idest praedicatis ordine quodam adunatis, <I>neque contrarietas aliqua</I>, in cuius ratione ponitur contradictio in tertio (contraria enim sunt quae mutuo se ab eodem expellunt), aut universaliter <I>nulla oppositio inest</I>, ex qua scilicet sequatur contradictio in tertio, <I>si definitiones pro nominibus sumantur</I>. Dixit hoc, quia licet in quibusdam non appareat oppositio, solis nominibus positis, sicut, homo mortuus, et in quibusdam appareat, ut, vivum mortuum; hoc tamen non obstante, si, positis nominum definitionibus loco nominum, oppositio appareat, inter opposita collocamus. Sicut, verbi gratia, homo mortuus, licet oppositionem non praeseferat, tamen si loco hominis et mortui eorum definitionibus utamur, videbitur contradictio. Dicemus enim corpus animatum rationale, corpus inanimatum irrationale. In quantiscunque, inquam, coniunctis nulla est oppositio, <I>et secundum se, et non secundum accidens praedicantur, in his verum erit dicere et simpliciter</I>, idest divisim quod fuerat coniunctim enunciatum.</P>
<P TITLE="Cajetanus, In Perihermeneias continuatio, lib. 2 l. 7 n. 9"><A NAME="90594"><SPAN CLASS="ref">[90594] Cajetanus, In Perihermeneias continuatio, lib. 2 l. 7 n. 9 </SPAN></A>Ad evidentiam secundae conditionis hic positae, nota quod ly <I>secundum se</I> potest dupliciter accipi: uno modo positive, et sic dicit perseitatem primi, secundi, universaliter, quarti modi; alio modo negative, et sic idem sonat quod non per aliud. Rursus considerandum est quod cum Aristoteles dixit de praedicato coniuncto quod, secundum se praedicetur, ly <I>secundum se</I> potest ad tria referri, scilicet, ad partes coniuncti inter se, ad totum coniunctum respectu subiecti, et ad partes coniuncti respectu subiecti. Si ergo accipiatur ly <I>secundum se</I> positive, licet non falsus, extraneus tamen a mente Aristotelis reperitur sensus ad quodcunque illorum trium referatur. Licet enim valeat, est homo risibilis, ergo est homo et est risibilis, et, est animal rationale, ergo est animal et est rationale; tamen his oppositae inferunt similes consequentias. Dicimus enim, est albus musicus, ergo est musicus et est albus: ubi nulla est perseitas, sed est coniunctio per accidens, tam inter partes inter se, quam inter totum et subiectum, quam etiam inter partes et subiectum. Liquet igitur quod non accipit Aristoteles ly <I>secundum se</I> positive, ex eo quod vana fuisset talis additio, quae ab oppositis non facit in hoc differentiam. Ad quid enim addidit, secundum se, et non, secundum accidens, si tam illae quae sunt secundum se, modo exposito, quam illae quae sunt secundum accidens ex coniuncto, inferunt divisum? Si vero accipiatur secundum se, negative, idest, non per aliud, et referatur ad partes coniuncti inter se, falsa invenitur regula. Nam non licet dicere, est bonus citharoedus; ergo est bonus et citharoedus; et tamen ars citharizandi et bonitas eius sine medio coniunguntur. Et similiter contingit, si referatur ad totum coniunctum respectu subiecti, ut in eodem exemplo apparet. Totum enim hoc, citharoedus bonus, non propter aliud convenit homini; et tamen non infert, ut dictum est, divisionem. Superest ergo ut ad partem coniuncti respectu subiecti referatur, et sit sensus: quando aliqua coniunctim praedicata, <I>secundum se</I>, idest, non per aliud, <I>praedicantur</I>, idest, quod utraque pars praedicatur de subiecto non propter alteram, sed propter seipsam et subiectum, tunc ex coniuncto infertur divisa praedicatio.</P>
<P TITLE="Cajetanus, In Perihermeneias continuatio, lib. 2 l. 7 n. 10"><A NAME="90595"><SPAN CLASS="ref">[90595] Cajetanus, In Perihermeneias continuatio, lib. 2 l. 7 n. 10 </SPAN></A>Et hoc modo exponunt Averroes et Boethius; et vera invenitur regula, ut inductive facile manifestari potest, et ratio ipsa suadet. Si enim partes alicuius coniuncti praedicati ita inhaerent subiecto quod neutra propter alteram insit, earum separatio nihil habet quod veritatem impediat divisarum. Est et verbis Aristotelis consonus sensus iste. Quoniam et per hoc distinguit inter enunciationes ex quibus coniunctum infert divisam praedicationem, et eas quibus haec non inest consequentia. Istae siquidem ultra habentes oppositiones in adiecto, sunt habentes praedicatum coniunctum, cuius una partium alterius est ita determinatio, quod nonnisi per illam subiectum respicit, sicut apparet in exemplo ab Aristotele adducto, <I>Homerus est poeta</I>. Est siquidem ibi non respicit Homerum ratione ipsius Homeri, sed praecise ratione poesis relictae; et ideo non licet inferre, ergo Homerus est. Et simile est in negativis. Si quis enim dicat, Socrates non est paries, non licet inferre, ergo Socrates non est, eadem ratione, quia esse non est negatum de Socrate, sed de pariete in Socrate.</P>
<P TITLE="Cajetanus, In Perihermeneias continuatio, lib. 2 l. 7 n. 11"><A NAME="90596"><SPAN CLASS="ref">[90596] Cajetanus, In Perihermeneias continuatio, lib. 2 l. 7 n. 11 </SPAN></A>Et per hoc patet qualiter sit intelligenda ratio in textu superiore adducta. Accipitur enim ibi, <I>secundum se</I> negative, modo hic exposito, et secundum accidens, idest propter aliud. In eadem ergo significatione est usus ly <I>secundum accidens</I>, solvendo hanc et praecedentem quaestionem: utrobique enim intellexit secundum accidens, idest, propter aliud, coniuncta, sed ad diversa retulit. Ibi namque ly <I>secundum accidens</I> determinabat coniunctionem duorum praedicatorum inter se; hic vero determinat partem coniuncti praedicati in ordine ad subiectum. Unde ibi, <I>album</I> et <I>musicum</I>, inter ea quae secundum accidens sunt, numerabantur; hic autem non.</P>
<P TITLE="Cajetanus, In Perihermeneias continuatio, lib. 2 l. 7 n. 12"><A NAME="90597"><SPAN CLASS="ref">[90597] Cajetanus, In Perihermeneias continuatio, lib. 2 l. 7 n. 12 </SPAN></A>Sed occurrit circa hanc expositionem dubitatio non parva. Si enim ideo non licet ex coniuncto inferre divisim, quia altera pars coniuncti non respicit subiectum propter se, sed propter alteram partem (ut dixit Aristoteles de ista enunciatione, <I>Homerus est poeta</I>), sequetur quod numquam a tertio adiacente ad secundum erit bona consequentia: quia in omni enunciatione de tertio adiacente, est respicit subiectum propter praedicatum et non propter se et cetera.</P>
<P TITLE="Cajetanus, In Perihermeneias continuatio, lib. 2 l. 7 n. 13"><A NAME="90598"><SPAN CLASS="ref">[90598] Cajetanus, In Perihermeneias continuatio, lib. 2 l. 7 n. 13 </SPAN></A>Ad huius difficultatis evidentiam, nota primo hanc distinctionem. Aliud est tractare regulam, quando ex tertio adiacente infertur secundum et quando non, et aliud quando ex coniuncto fit illatio divisa et quando non. Illa siquidem est extra propositum, istam autem venamur. Illa compatitur varietatem terminorum, ista non. Si namque unus terminorum, qui est altera pars coniuncti, secundum significationem seu suppositionem varietur in separatione, non infertur ex coniuncto praedicato illudmet divisim, sed aliud. Nota secundo hanc propositionem: cum ex tertio adiacente infertur secundum, non servatur identitas terminorum. Liquet ista quoad illum terminum, est. Dictum siquidem fuit supra a sancto Thoma, quod aliud importat est secundum adiacens, et aliud est tertium adiacens. Illud namque importat actum essendi simpliciter, hoc autem habitudinem inhaerentiae vel identitatis praedicati ad subiectum. Fit ergo varietas unius termini cum ex tertio adiacente infertur secundum, et consequenter non fit illatio divisi ex coniuncto. Unde praelucet responsio ad obiectionem, quod, licet ex tertio adiacente quandoque possit inferri secundum, numquam tamen ex tertio adiacente licet inferri secundum tamquam ex coniuncto divisum, quia inferri non potest divisim, cuius altera pars ipsa divisione perit. Negetur ergo consequentia obiectionis et ad probationem dicatur quod, optime concludit quod talis illatio est illicita infra limites illationum, quae ex coniuncto divisionem inducunt, de quibus hic Aristoteles loquitur.</P>
<P TITLE="Cajetanus, In Perihermeneias continuatio, lib. 2 l. 7 n. 14"><A NAME="90599"><SPAN CLASS="ref">[90599] Cajetanus, In Perihermeneias continuatio, lib. 2 l. 7 n. 14 </SPAN></A>Sed contra hoc instatur. Quia etiam tanquam ex coniuncto divisa fit illatio, Socrates est albus, ergo est, per locum a parte in modo ad suum totum, ubi non fit varietas terminorum. Et ad hoc dicitur quod licet homo albus sit pars in modo hominis (quia nihil minuit de hominis ratione albedo, sed ponit hominem simpliciter), tamen est album non est pars in modo ipsius est, eo quod pars in modo est universale cum conditione non minuente, ponente illud simpliciter. Clarum est autem quod album minuit rationem ipsius est, et non ponit ipsum simpliciter: contrahit enim ad esse secundum quid. Unde apud philosophos, cum fit aliquid album, non dicitur generari, sed generari secundum quid.</P>
<P TITLE="Cajetanus, In Perihermeneias continuatio, lib. 2 l. 7 n. 15"><A NAME="90600"><SPAN CLASS="ref">[90600] Cajetanus, In Perihermeneias continuatio, lib. 2 l. 7 n. 15 </SPAN></A>Sed instatur adhuc quia secundum hoc, dicendo, est animal, ergo est, fit illatio divisa per eumdem locum. Animal enim non minuit rationem ipsius est. Ad hoc est dicendum quod ly est, si dicat veritatem propositionis, manifeste peccatur a secundum quid ad simpliciter. Si autem dicat actum essendi, illatio est bona, sed non est de tertio, sed de secundo adiacente.</P>
<P TITLE="Cajetanus, In Perihermeneias continuatio, lib. 2 l. 7 n. 16"><A NAME="90601"><SPAN CLASS="ref">[90601] Cajetanus, In Perihermeneias continuatio, lib. 2 l. 7 n. 16 </SPAN></A>Potest ulterius dubitari circa principale: quia sequitur, est quantum coloratum, ergo est quantum, et, est coloratum; et tamen coloratum respicit subiectum mediante quantitate: ergo non videtur recta expositio supra adducta. Ad hoc et similia dicendum est quod coloratum non ita inest subiecto per quantitatem quod sit eius determinatio et ratione talis determinationis subiectum denominet, sicut bonitas artem citharisticam determinat; cum dicitur, est citharoedus bonus; sed potius subiectum ipsum primo coloratum denominatur, quantum vero secundario coloratum dicitur, licet color media quantitate suscipiatur. Unde notanter supra diximus, quod tunc altera pars coniuncti praedicatur per accidens, quando praecise denominat subiectum, quia denominat alteram partem. Quod nec in similibus instantiis invenitur.</P>
<P TITLE="Cajetanus, In Perihermeneias continuatio, lib. 2 l. 7 n. 17"><A NAME="90602"><SPAN CLASS="ref">[90602] Cajetanus, In Perihermeneias continuatio, lib. 2 l. 7 n. 17 </SPAN></A>Deinde cum dicit: quod autem non est etc., excludit quorumdam errorem qui, <I>quod non est</I>, esse tali syllogismo concludere satagebant: quod est, opinabile est. Quod non est, est opinabile. Ergo quod non est, est. Hunc siquidem processum elidit Aristoteles destruendo primam propositionem, quae partem coniuncti in subiecto divisim praedicat, ac si diceret: est opinabile, ergo est. Unde assumendo subiectum conclusionis illorum ait: <I>quod autem non est</I>; et addit medium eorum, <I>quoniam opinabile est</I>; et subdit maiorem extremitatem, <I>non est verum dicere, esse aliquid</I>. Et causam assignat, quia talis opinatio non propterea est, quia illud sit, sed potius quia non est.</P>
<BR>
<DIV CLASS="D">Lectio 8</DIV>
<P TITLE="Cajetanus, In Perihermeneias continuatio, lib. 2 l. 8 n. 1"><A NAME="90603"><SPAN CLASS="ref">[90603] Cajetanus, In Perihermeneias continuatio, lib. 2 l. 8 n. 1 </SPAN></A>Postquam determinatum est de enunciationibus, quarum partibus aliud additur tam remanente quam variata unitate, hic intendit declarare quid accidat enunciationi, ex eo quod aliquid additur, non suis partibus, sed compositioni eius. Et circa hoc duo facit: primo, determinat de oppositione earum; secundo, de consequentiis; ibi: consequentiae vero et cetera. Circa primum duo facit: primo, proponit quod intendit; secundo, exequitur; ibi: nam si eorum et cetera. Proponit ergo quod iam perspiciendum est, quomodo se habeant affirmationes et negationes enunciationum de possibili et non possibili et cetera. Et causam subdit: habent enim multas dubitationes speciales. Sed antequam ulterius procedatur, quoniam de enunciationibus, quae modales vocantur, sermo inchoatur, praelibandum est esse quasdam modales enunciationes, et qui et quot sunt modi reddentes propositiones modales; et quid earum sit subiectum et quid praedicatum; et quid sit ipsa enunciatio modalis; quisque sit ordo earum ad praecedentes; et quae necessitas sit specialem faciendi tractatum de his.</P>
<P TITLE="Cajetanus, In Perihermeneias continuatio, lib. 2 l. 8 n. 2"><A NAME="90604"><SPAN CLASS="ref">[90604] Cajetanus, In Perihermeneias continuatio, lib. 2 l. 8 n. 2 </SPAN></A>Quia ergo possumus dupliciter de rebus loqui; uno modo, componendo rem unam cum alia, alio modo, compositionem factam declarando qualis sit, insurgunt duo enunciationum genera; quaedam scilicet enunciantes aliquid inesse vel non inesse alteri, et hae vocantur de inesse, de quibus superius habitus est sermo; quaedam vero enunciantes modum compositionis praedicati cum subiecto, et hae vocantur modales, a principaliori parte sua, modo scilicet. Cum enim dicitur, Socratem currere est possibile, non enunciatur cursus de Socrate, sed qualis sit compositio cursus cum Socrate, scilicet possibilis. Signanter autem dixi modum compositionis, quoniam modus in enunciatione positus duplex est. Quidam enim determinat verbum, vel ratione significati ipsius verbi ut Socrates currit velociter, vel ratione temporis consignificati, ut Socrates currit hodie; quidam autem determinat compositionem ipsam praedicati cum subiecto; sicut cum dicitur, Socratem currere est possibile. In illis namque determinatur qualis cursus insit Socrati, vel quando; in hac autem, qualis sit coniunctio cursus cum Socrate. Modi ergo non illi qui rem verbi, sed qui compositionem determinant, modales enunciationes reddunt, eo quod compositio veluti forma totius totam enunciationem continet.</P>
<P TITLE="Cajetanus, In Perihermeneias continuatio, lib. 2 l. 8 n. 3"><A NAME="90605"><SPAN CLASS="ref">[90605] Cajetanus, In Perihermeneias continuatio, lib. 2 l. 8 n. 3 </SPAN></A>Sunt autem huiusmodi modi quatuor proprie loquendo, scilicet possibile et impossibile, necessarium et contingens. Verum namque et falsum, licet supra compositionem cadant cum dicitur, Socratem currere est verum, vel hominem esse quadrupedem est falsum, attamen modificare proprie non videntur compositionem ipsam. Quia modificari proprie dicitur aliquid, quando redditur aliquale, non quando fit secundum suam substantiam. Compositio autem quando dicitur vera, non aliqualis proponitur, sed quod est: nihil enim aliud est dicere, Socratem currere est verum, quam quod compositio cursus cum Socrate est. Et similiter quando est falsa, nihil aliud dicitur, quam quod non est: nam nihil aliud est dicere, Socratem currere est falsum, quam quod compositio cursus cum Socrate non est. Quando vero compositio dicitur possibilis aut contingens, iam non ipsam esse, sed ipsam aliqualem esse dicimus: cum siquidem dicitur, Socratem currere est possibile, non substantificamus compositionem cursus cum Socrate, sed qualificamus, asserentes illam esse possibilem. Unde Aristoteles hic modos proponens, veri et falsi nullo modo meminit, licet infra verum et non verum inferat, propter causam ibi assignandam.</P>
<P TITLE="Cajetanus, In Perihermeneias continuatio, lib. 2 l. 8 n. 4"><A NAME="90606"><SPAN CLASS="ref">[90606] Cajetanus, In Perihermeneias continuatio, lib. 2 l. 8 n. 4 </SPAN></A>Et quia enunciatio modalis duas in se continet compositiones, alteram inter partes dicti, alteram inter dictum et modum, intelligendum est eam compositionem modificari, idest, quae est inter partes dicti, non eam quae est inter modum et dictum. Quod sic perpendi potest. Huius enunciationis modalis, Socratem esse album est possibile, duae sunt partes; altera est, Socratem esse album, altera est, possibile. Prima dictum vocatur, eo quod est id quod dicitur per eius indicativam, scilicet, Socrates est albus: qui enim profert hanc, Socrates est albus, nihil aliud dicit nisi Socratem esse album: secunda vocatur modus, eo quod modi adiectio est. Prima compositionem quandam in se continet ex Socrate et albo; secunda pars primae opposita compositionem aliquam sonat ex dicti compositione et modo. Prima rursus pars, licet omnia habeat propria, subiectum scilicet, et praedicatum, copulam et compositionem, tota tamen subiectum est modalis enunciationis; secunda autem est praedicatum. Dicti ergo compositio subiicitur et modificatur in enunciatione modali. Qui enim dicit, Socratem esse album est possibile, non significat qualis est coniunctio possibilitatis cum hoc dicto, Socratem esse album, sed insinuat qualis sit compositio partium dicti inter se, scilicet albi cum Socrate, scilicet quod est compositio possibilis. Non dicit igitur enunciatio modalis aliquid inesse, vel non inesse, sed dicti potius modum enunciat. Nec proprie componit secundum significatum, quia compositionis non est compositio, sed rerum compositioni modum apponit. Unde nihil aliud est enunciatio modalis, quam enunciatio dicti modificativa.</P>
<P TITLE="Cajetanus, In Perihermeneias continuatio, lib. 2 l. 8 n. 5"><A NAME="90607"><SPAN CLASS="ref">[90607] Cajetanus, In Perihermeneias continuatio, lib. 2 l. 8 n. 5 </SPAN></A>Nec propterea censenda est enunciatio plures modalis, quia omnia duplicata habeat: quoniam unum modum de unica compositione enunciat, licet illius compositionis plures sint partes. Plura enim illa ad dicti compositionem concurrentia, veluti plura ex quibus fit unum subiectum concurrunt, de quibus dictum est supra quod enunciationis unitatem non impediunt. Sicut nec cum dicitur, domus est alba, est enunciatio multiplex, licet domus ex multis consurgat partibus.</P>
<P TITLE="Cajetanus, In Perihermeneias continuatio, lib. 2 l. 8 n. 6"><A NAME="90608"><SPAN CLASS="ref">[90608] Cajetanus, In Perihermeneias continuatio, lib. 2 l. 8 n. 6 </SPAN></A>Merito autem est, post enunciationes de inesse, de modalibus tractandum, quia partes naturaliter sunt toto priores, et cognitio totius ex partium cognitione dependet; et specialis sermo de his est habendus, quia proprias habet difficultates. Notavit quoque Aristoteles in textu multa. Horum ordinem scilicet, cum dixit: <I>his vero determinatis</I> etc.; modos qui et quot sunt, cum eos expressit et inseruit; variationem eiusdem modi, per affirmationem et negationem, cum dixit: <I>possibile et non possibile, contingens et non contingens</I>; necessitatem cum addidit: <I>habent enim multas dubitationes proprias</I> et cetera.</P>
<P TITLE="Cajetanus, In Perihermeneias continuatio, lib. 2 l. 8 n. 7"><A NAME="90609"><SPAN CLASS="ref">[90609] Cajetanus, In Perihermeneias continuatio, lib. 2 l. 8 n. 7 </SPAN></A>Deinde cum dicit: nam si eorum etc., exequitur tractatum de oppositione modalium. Et circa hoc duo facit: primo, movendo quaestionem arguit ad partes; secundo, determinat veritatem; ibi: contingit autem et cetera. Est autem dubitatio: an in enunciationibus modalibus fiat contradictio negatione apposita ad verbum dicti, quod dicit rem; an non, sed potius negatione apposita ad modum qui qualificat. Et primo, arguit ad partem affirmativam, quod scilicet addenda sit negatio ad verbum; secundo, ad partem negativam, quod non apponenda sit negatio ipsi verbo; ibi: videtur autem et cetera.</P>
<P TITLE="Cajetanus, In Perihermeneias continuatio, lib. 2 l. 8 n. 8"><A NAME="90610"><SPAN CLASS="ref">[90610] Cajetanus, In Perihermeneias continuatio, lib. 2 l. 8 n. 8 </SPAN></A>Intendit ergo primo tale argumentum; si complexorum contradictiones attenduntur penes esse et non esse (ut patet inductive in enunciationibus substantivis de secundo adiacente et de tertio, et in adiectivis), contradictionesque omnium hoc modo sumendae sunt, contradictoria huius, <I>possibile esse</I>, erit, <I>possibile non esse</I>, et non illa, <I>non possibile esse</I>. Et consequenter apponenda est negatio verbo, ad sumendam oppositionem in modalibus. Patet consequentia, quia cum dicitur, possibile esse, et, possibile non esse, negatio cadit supra esse. Unde dicit: <I>nam si eorum, quae complectuntur</I>, idest complexorum, <I>illae sibi invicem sunt oppositae contradictiones, quae secundum esse vel non esse disponuntur</I>, idest in quarum una affirmatur esse, et in altera negatur.</P>
<P TITLE="Cajetanus, In Perihermeneias continuatio, lib. 2 l. 8 n. 9"><A NAME="90611"><SPAN CLASS="ref">[90611] Cajetanus, In Perihermeneias continuatio, lib. 2 l. 8 n. 9 </SPAN></A>Et subdit inductionem, inchoans a secundo adiacente: ut, eius enunciationis quae est, esse hominem, idest, <I>homo est</I>, negatio est, non esse hominem, ubi verbum negatur, idest, <I>homo non est</I>; et non est eius negatio ea quae est, esse non hominem, idest, <I>non homo est</I>: haec enim non est negativa, sed affirmativa de subiecto infinito, quae simul est vera cum illa prima, scilicet, homo est.</P>
<P TITLE="Cajetanus, In Perihermeneias continuatio, lib. 2 l. 8 n. 10"><A NAME="90612"><SPAN CLASS="ref">[90612] Cajetanus, In Perihermeneias continuatio, lib. 2 l. 8 n. 10 </SPAN></A>Deinde prosequitur inductionem in substantivis de tertio adiacente: ut, eius quae est, esse album hominem idest, ut illius enunciationis, homo est albus, negatio est, non esse album hominem, ubi verbum negatur, idest, homo non est albus; et non est negatio illius ea, quae est, esse non album hominem, idest, homo est non albus. Haec enim non est negativa, sed affirmativa de praedicato infinito. Et quia istae duae affirmativae de praedicato finito et infinito non possunt de eodem verificari, propterea quia sunt de praedicatis oppositis, posset aliquis credere quod sint contradictoriae; et ideo ad hunc errorem tollendum interponit rationem probantem quod hae duae non sunt contradictoriae. Est autem ratio talis. Contradictoriorum talis est natura quod de omnibus aut dictio, idest affirmatio aut negatio verificatur. Inter contradictoria siquidem nullum potest inveniri medium; sed hae duae enunciationes, scilicet, <I>est homo albus</I>, et, <I>est homo non albus</I>, sunt contradictoriae per se; ergo sunt talis naturae quod de omnibus altera verificatur. Et sic, cum de ligno sit falsum dicere, est homo albus, erit verum dicere de eo, scilicet ligno, esse non album hominem, idest, lignum est homo non albus. Quod est manifeste falsum: lignum enim neque est homo albus, neque est homo non albus. Restat ergo ex quo utraque est simul falsa de eodem, quod non sit inter eas contradictio. Sed contradictio fit quando negatio apponitur verbo.</P>
<P TITLE="Cajetanus, In Perihermeneias continuatio, lib. 2 l. 8 n. 11"><A NAME="90613"><SPAN CLASS="ref">[90613] Cajetanus, In Perihermeneias continuatio, lib. 2 l. 8 n. 11 </SPAN></A>Deinde prosequitur inductionem in enunciationibus adiectivi verbi, dicens: <I>quod si hoc modo</I>, scilicet supradicto, accipitur contradictio, <I>et in quantiscunque enunciationibus esse non ponitur</I> explicite, <I>idem faciet</I> quoad oppositionem sumendam, <I>id quod pro esse dicitur</I> (idest verbum adiectivum, quod locum ipsius esse tenet, pro quanto, propter eius veritatem in se inclusam, copulae officium facit), <I>ut eius</I> enunciationis quae est, <I>homo ambulat</I>, negatio est, non ea quae dicit, <I>non homo ambulat</I> (haec enim est affirmativa de subiecto infinito), sed negatio illius est, <I>homo non ambulat</I>; sicut et in illis de verbo substantivo, negatio verbo addenda erat. Nihil enim differt dicere verbo adiectivo, homo ambulat, vel substantivo, homo est ambulans.</P>
<P TITLE="Cajetanus, In Perihermeneias continuatio, lib. 2 l. 8 n. 12"><A NAME="90614"><SPAN CLASS="ref">[90614] Cajetanus, In Perihermeneias continuatio, lib. 2 l. 8 n. 12 </SPAN></A>Deinde ponit secundam partem inductionis dicens: et si hoc modo in omnibus sumenda est contradictio, scilicet, apponendo negationem ad esse, concluditur quod et eius enunciationis, quae dicit, possibile esse, negatio est, possibile non esse, et non illa quae dicit, non possibile esse. Patet conclusionis sequela: quia in illa, possibile non esse, negatio apponitur verbo; in ista autem non. Dixit autem in principio huius rationis: <I>eorum quae complectuntur</I>, idest complexorum, contradictiones fiunt secundum esse et non esse, ad differentiam incomplexorum quorum oppositio non fit negatione dicente <I>non esse</I>, sed ipsi incomplexo apposita, ut, homo, et, non homo, legit, et non legit.</P>
<P TITLE="Cajetanus, In Perihermeneias continuatio, lib. 2 l. 8 n. 13"><A NAME="90615"><SPAN CLASS="ref">[90615] Cajetanus, In Perihermeneias continuatio, lib. 2 l. 8 n. 13 </SPAN></A>Deinde cum dicit: videtur autem idem etc., arguit ad quaestionis partem negativam (scilicet quod ad sumendam contradictionem in modalibus non addenda est negatio verbo), tali ratione. Impossibile est duas contradictorias esse simul veras de eodem; sed supradictae, scilicet, possibile esse, et, possibile non esse, simul verificantur de eodem; ergo istae non sunt contradictoriae: igitur contradictio modalium non attenditur penes verbi negationem. Huius rationis primo ponitur in littera minor cum sua probatione; secundo maior; tertio conclusio. Minor quidem cum dicit: videtur autem idem possibile esse, et, non possibile esse. Sicut verbi gratia, omne quod est possibile dividi est etiam possibile non dividi, et quod est possibile ambulare est etiam possibile non ambulare. Ratio autem huius minoris est, quoniam <I>omne quod sic possibile est</I> (sicut, scilicet, est possibile ambulare et dividi), <I>non semper actu est</I>: non enim semper actualiter ambulat, qui ambulare potest; nec semper actu dividitur, quod dividi potest. <I>Quare inerit etiam negatio possibilis</I>, idest, ergo non solum possibilis est affirmatio, sed etiam negatio eiusdem. Adverte quod quia possibile est multiplex, ut infra dicetur, ideo notanter Aristoteles addidit ly <I>sic</I>, assumens, <I>quod sic possibile est, non semper actu est</I>. Non enim de omni possibili verum est dicere quod non semper actu est, sed de aliquo, eo scilicet quod est sic possibile, quemadmodum ambulare et dividi. Nota ulterius quod quia tale possibile habet duas conditiones, scilicet quod potest actu esse et quod non semper actu est, sequitur necessario quod de eo simul est verum dicere, possibile esse, et, non esse. Ex eo enim quod potest actu esse, sequitur quod sit possibile esse; ex eo vero quod non semper actu est, sequitur quod sit possibile non esse. Quod enim non semper est, potest non esse. Bene ergo intulit Aristoteles ex his duobus: <I>quare inerit etiam negatio possibilis</I> et non solum affirmatio; <I>potest igitur et non ambulare, quod est ambulabile, et non videri, quod est visibile</I>. Maior vero subiungitur, cum ait: <I>at vero impossibile est de eodem veras esse contradictiones</I>. Infertur quoque ultimo conclusio: <I>non est igitur ista</I> (scilicet, possibile non esse) <I>negatio</I> illius, quae dicit, possibile esse: quia sunt simul verae de eodem. Caveto autem ne ex isto textu putes possibile, ut est modus, debere semper accipi pro possibili ad utrumlibet: quoniam hoc infra declarabitur esse falsum; sed considera quod satis fuit intendenti declarare quod in modalibus non sumitur contradictio ex verbi negatione, afferre instantiam in una modali, quae continetur sub modalibus de possibili.</P>
<P TITLE="Cajetanus, In Perihermeneias continuatio, lib. 2 l. 8 n. 14"><A NAME="90616"><SPAN CLASS="ref">[90616] Cajetanus, In Perihermeneias continuatio, lib. 2 l. 8 n. 14 </SPAN></A>Deinde cum dicit: contingit autem unum ex his etc., determinat veritatem huius dubitationis. Et quia duo petebat, scilicet, an contradictio modalium ex negatione verbi fiat an non, et, an potius ex negatione modi; ideo primo, determinat veritatem primae petitionis, quod scilicet contradictio harum non fit negatione verbi; secundo determinat veritatem secundae petitionis, quod scilicet fiat modalium contradictio ex negatione modi; ibi: est ergo negatio et cetera. Dicit ergo quod propter supradictas rationes evenit unum ex his duobus, quae conclusimus determinare, <I>aut idem ipsum</I>, idest, unum et idem dicere, idest <I>affirmare et negare simul de eodem</I>: idest, aut quod duo contradictoria simul verificantur de eodem, ut prima ratio conclusit; aut <I>affirmationes vel negationes</I> modalium, <I>quae opponuntur</I> contradictorie, <I>fieri non secundum esse vel non esse</I>, idest, aut contradictio modalium non fiat ex negatione verbi, ut secunda ratio conclusit. <I>Si ergo illud est impossibile</I>, scilicet quod duo contradictoria possunt simul esse vera de eodem, <I>hoc</I>, scilicet quod contradictio modalium non fiat secundum verbi negationem, <I>erit magis eligendum</I>. Impossibilia enim semper vitanda sunt. Ex ipso autem modo loquendi innuit quod utrique earum aliquid obstat. Sed quia primo obstat impossibilitas quae acceptari non potest, secundo autem nihil aliud obstat nisi quod negatio supra enunciationis copulam cadere debet, si negativa fieri debet enunciatio, et hoc aliter fieri potest quam negando dicti verbum, ut infra declarabitur; ideo hoc secundum, scilicet quod contradictio modalium non fiat secundum negationem verbi, eligendum est: primum vero est omnino abiiciendum.</P>
<BR>
<DIV CLASS="D">Lectio 9</DIV>
<P TITLE="Cajetanus, In Perihermeneias continuatio, lib. 2 l. 9 n. 1"><A NAME="90617"><SPAN CLASS="ref">[90617] Cajetanus, In Perihermeneias continuatio, lib. 2 l. 9 n. 1 </SPAN></A>Determinat ubi ponenda sit negatio ad assumendam modalium contradictionem. Et circa hoc quatuor facit: primo, determinat veritatem summarie; secundo, assignat determinatae veritatis rationem, quae dicitur rationi ad oppositum inductae; ibi: fiunt enim etc.; tertio, explanat eamdem veritatem in omnibus modalibus; ibi: eius vero etc.; quarto, universalem regulam concludit; ibi: universaliter vero et cetera. Quia igitur negatio aut verbo aut modo apponenda est, et quod verbo non addenda est, declaratum est per locum a divisione; concludendo determinat: <I>est ergo negatio eius quae est possibile esse, ea quae est non possibile esse</I>, in qua negatur modus. Et eadem est ratio in enunciationibus de contingenti. Huius enim, quae est, contingens esse, negatio est, non contingens esse. Et in aliis, scilicet de <I>necesse</I> et <I>impossibile</I> idem est iudicium.</P>
<P TITLE="Cajetanus, In Perihermeneias continuatio, lib. 2 l. 9 n. 2"><A NAME="90618"><SPAN CLASS="ref">[90618] Cajetanus, In Perihermeneias continuatio, lib. 2 l. 9 n. 2 </SPAN></A>Deinde cum dicit: fiunt enim in illis appositiones etc., subdit huius veritatis rationem talem. Ad sumendam contradictionem inter aliquas enunciationes oportet ponere negationem super appositione, idest coniunctione praedicati cum subiecto; sed in modalibus appositiones sunt modi; ergo in modalibus negatio apponenda est modo, ut fiat contradictio. Huius rationis, maiore subintellecta, minor ponitur in littera per secundam similitudinem ad illas de <I>inesse</I>. Et dicitur quod quemadmodum in illis enunciationibus de <I>inesse</I> appositiones, idest praedicationes, sunt esse et non esse, idest verba significativa esse vel non esse (verbum enim semper est nota eorum quae de altero praedicantur), subiective vero appositionibus res sunt, quibus esse vel non esse apponitur, ut album, cum dicitur, album est, vel homo, cum dicitur, homo est; eodem modo hoc in loco in modalibus accidit: <I>esse quidem subiectum fit</I>, idest dictum significans esse vel non esse subiecti locum tenet; <I>contingere vero et posse oppositiones</I>, idest modi, praedicationes sunt. Et quemadmodum in illis de inesse penes esse et non esse veritatem vel falsitatem determinavimus, ita in istis modalibus penes modos. Hoc est enim quod subdit, <I>determinantes</I>, scilicet, fiunt ipsi modi veritatem, quemadmodum in illis esse et non esse, eam determinat.</P>
<P TITLE="Cajetanus, In Perihermeneias continuatio, lib. 2 l. 9 n. 3"><A NAME="90619"><SPAN CLASS="ref">[90619] Cajetanus, In Perihermeneias continuatio, lib. 2 l. 9 n. 3 </SPAN></A>Et sic patet responsio ad argumentum in oppositum primo adductum, concludens quod negatio verbo apponenda sit, sicut illis de <I>inesse</I>. Dicitur enim quod cum modalis enunciet modum de dicto sicut enunciatio de <I>inesse</I>, esse vel esse tale, puta esse album de subiecto, eumdem locum tenet modus hic, quem ibi verbum; et consequenter super idem proportionaliter cadit negatio hic et ibi. Eadem enim, ut dictum est, proportio est modi ad dictum, quae est verbi ad subiectum. Rursus cum veritas et falsitas affirmationem et negationem sequantur, penes idem attendenda est affirmatio vel negatio enunciationis, et veritas vel falsitas eiusdem; sicut autem in enunciationibus de <I>inesse</I> veritas vel falsitas esse vel non esse consequitur, ita in modalibus modum. Illa namque modalis est vera quae sic modificat dictum sicut dicti compositio patitur, sicut illa de <I>inesse</I> est vera, quae sic significat esse sicut est. Est ergo negatio modo hic apponenda, sicut ibi verbo, cum sit eadem utriusque vis quoad veritatem et falsitatem enunciationis. Adverte quod modos, appositiones, idest, praedicationes vocavit, sicut esse in illis de <I>inesse</I>, intelligens per modum totum praedicatum enunciationis modalis, puta, <I>est possibile</I>. In cuius signum modos ipsos verbaliter protulit dicens: <I>contingere vero et posse appositiones sunt. Contingit</I> enim et <I>potest</I>, totum praedicatum modalis continent.</P>
<P TITLE="Cajetanus, In Perihermeneias continuatio, lib. 2 l. 9 n. 4"><A NAME="90620"><SPAN CLASS="ref">[90620] Cajetanus, In Perihermeneias continuatio, lib. 2 l. 9 n. 4 </SPAN></A>Deinde cum dicit: eius vero quod est possibile est non esse etc., explanat determinatam veritatem in omnibus modalibus, scilicet de possibili, et necessario, et impossibili. Contingens convertitur cum possibili. Et quia quilibet modus facit duas modales affirmativas, alteram habentem dictum affirmatum, et alteram habentem dictum negatum; ideo explanat in singulis modis quae cuiusque affirmationis negatio sit. Et primo in illis de possibili. Et quia primae affirmativae de possibili (quae scilicet habet dictum affirmatum) scilicet possibile esse, negatio assignata fuit, non possibile esse; ideo ad reliquam affirmativam de possibili transiens ait: <I>eius vero, quae est possibile non esse</I> (ubi dictum negatur) <I>negatio est non possibile non esse</I>. Et hoc consequenter probat per hoc quod contradictoria huius, possibile non esse, aut est, possibile esse, aut illa, quam diximus, scilicet, non possibile non esse. Sed illa, scilicet, possibile esse, non est eius contradictoria. Non enim sunt sibi invicem contradicentes, <I>possibile esse, et, possibile non esse</I>, quia possunt simul esse verae. Unde et sequi sese invicem putabuntur: quoniam, ut supra dictum fuit, idem est, possibile esse, et, non esse, et consequenter sicut ad, posse esse, sequitur, posse non esse, ita e contra ad, posse non esse, sequitur, posse esse; sed contradictoria illius, possibile esse, quae non potest simul esse vera est, non possibile esse: hae enim, ut dictum est, opponuntur. Remanet ergo quod huius negatio, possibile non esse, sit illa, non possibile non esse: hae namque simul nunquam sunt verae vel falsae. Dixit quod <I>possibile esse et non esse sequi se invicem putabuntur</I>, et non dixit quod se invicem consequuntur: quia secundum veritatem universaliter non sequuntur se, sed particulariter tantum, ut infra dicetur; propter quod putabitur quod simpliciter se invicem sequantur. Deinde declarat hoc idem in illis de necessario. Et primo, in affirmativa habente dictum affirmatum, dicens: <I>similiter eius quae est, necessarium esse, negatio non est ea, quae dicit necessarium non esse</I>, ubi modus non negatur, <I>sed ea quae est, non necessarium esse</I>. Deinde subdit de affirmativa de necessario habente dictum negatum, et ait: <I>eius vero, quae est, necessarium non esse, negatio est ea, quae dicit, non necessarium non esse</I>. Deinde transit ad illas de impossibili, eumdem ordinem servans, et inquit: <I>et eius, quae dicit, impossibile esse, negatio non est ea quae dicit, impossibile non esse, sed, non impossibile esse</I>: ubi iam modus negatur. Alterius vero affirmativae, quae est, impossibile non esse, negatio est ea quae dicit non impossibile non esse. Et sic semper modo negatio addenda est.</P>
<P TITLE="Cajetanus, In Perihermeneias continuatio, lib. 2 l. 9 n. 5"><A NAME="90621"><SPAN CLASS="ref">[90621] Cajetanus, In Perihermeneias continuatio, lib. 2 l. 9 n. 5 </SPAN></A>Deinde cum dicit: universaliter vero etc., concludit regulam universalem dicens quod, quemadmodum dictum est, dicta importantia esse et non esse oportet ponere in modalibus ut subiecta, negationem vero et affirmationem hoc, idest contradictionis oppositionem, facientem, oportet apponere tantummodo ad suum eumdem modum, non ad diversos modos. Debet namque illemet modus negari, qui prius affirmabatur, si contradictio esse debet. Et exemplariter explanans quomodo hoc fiat, subdit: <I>et oportet putare has esse oppositas dictiones</I>, idest affirmationes et negationes in modalibus, <I>possibile et non possibile, contingens et non contingens</I>. Item cum dixit negationem alio tantum modo ad modum apponi debere, non exclusit modi copulam, sed dictum. Hoc enim est singulare in modalibus quod eamdem oppositionem facit, negatio modo addita, et eius verbo. Contradictorie enim opponitur huic, possibile est esse, non solum illa, non possibile est esse, sed ista, possibile non est esse; meminit autem modi potius, et propter hoc quod nunc diximus, ut scilicet insinuaret quod negatio verbo modi postposita, modo autem praeposita, idem facit ac si modali verbo praeponeretur, et quia, cum modo numquam caret modalis enunciatio, semper negatio supra modum poni potest. Non autem sic de eius verbo: verbo enim modi carere contingit modalem, ut cum dicitur, Socrates currit necessario; et ideo semper verbo negatio aptari potest. Quod autem in fine addidit, <I>verum et non verum</I>, insinuat, praeter quatuor praedictos modos, alios inveniri, qui etiam compositionem enunciationis determinant, puta, verum et non verum, falsum et non falsum: quos tamen inter modos supra non posuit, quia, ut declaratum fuit, non proprie modificant.</P>
<BR>
<DIV CLASS="D">Lectio 10</DIV>
<P TITLE="Cajetanus, In Perihermeneias continuatio, lib. 2 l. 10 n. 1"><A NAME="90622"><SPAN CLASS="ref">[90622] Cajetanus, In Perihermeneias continuatio, lib. 2 l. 10 n. 1 </SPAN></A>Postquam determinavit de oppositione modalium, hic determinare intendit de consequentiis earum. Et circa hoc duo facit: primo, tradit veritatem; secundo, movet quandam dubitationem circa determinata; ibi: dubitabit autem et cetera. Circa primum duo facit: primo, ponit consequentias earum secundum opinionem aliorum; secundo, examinando et corrigendo dictam opinionem, determinat veritatem; ibi: ergo impossibile et cetera.</P>
<P TITLE="Cajetanus, In Perihermeneias continuatio, lib. 2 l. 10 n. 2"><A NAME="90623"><SPAN CLASS="ref">[90623] Cajetanus, In Perihermeneias continuatio, lib. 2 l. 10 n. 2 </SPAN></A>Quoad primum considerandum est quod cum quilibet modus faciat duas affirmationes, ut dictum fuit, et duabus affirmationibus opponantur duae negationes, ut etiam dictum fuit in primo; secundum quemlibet modum fient quatuor enunciationes, duae scilicet affirmativae et duae negativae. Cum autem modi sint quatuor, efficientur sexdecim modales: quaternarius enim in seipsum ductus sexdecim constituit. Et quoniam apud omnes, quaelibet cuiusque modi, undecumque incipias, habet unam tantum cuiusque modi se consequentem, ideo ad assignandas consequentias modalium, singulas ex singulis modis accipere oportet et ad consequentiae ordinem inter se adunare.</P>
<P TITLE="Cajetanus, In Perihermeneias continuatio, lib. 2 l. 10 n. 3"><A NAME="90624"><SPAN CLASS="ref">[90624] Cajetanus, In Perihermeneias continuatio, lib. 2 l. 10 n. 3 </SPAN></A>Et hoc modo fecerunt antiqui, de quibus inquit Aristoteles: <I>consequentiae vero fiunt secundum infrascriptum ordinem, antiquis ita ponentibus</I>. Formaverunt enim quatuor ordines modalium, in quorum quolibet omnes quae se consequuntur collocaverunt. Ut autem confusio vitetur, vocetur, cum Averroe, de caetero, in quolibet modo, affirmativa de dicto, et modo, affirmativa simplex; affirmativa autem de modo et negativa de dicto, affirmativa declinata; negativa vero de modo et non dicto, negativa simplex; negativa autem de utroque, negativa declinata: ita quod modi affirmationem vel negationem simplicitas, dicti vero declinatio denominet. Dixerunt ergo antiqui quod affirmationem simplicem de possibili, scilicet, possibile est esse, sequitur affirmativa simplex de contingenti, scilicet, contingens est esse (contingens enim convertitur cum possibili); et negativa simplex de impossibili, scilicet, non impossibile esse; et similiter negativa simplex de necessario, scilicet, non necesse est esse. Et hic est primus ordo modalium consequentium se. In secundo autem dixerunt quod affirmativas declinatas de possibili et contingenti, scilicet, possibile non esse, et, contingens non esse, sequuntur negativae declinatae de necessario et impossibili, scilicet, non necessarium non esse, et, non impossibile non esse. In tertio vero ordine dixerunt quod negativas simplices de possibili et contingenti, scilicet, non possibile esse, non contingens esse, sequuntur affirmativa declinata de necessario, scilicet, necesse non esse, et affirmativa simplex de impossibili, scilicet, impossibile esse. In quarto demum ordine dixerunt quod negativas declinatas de possibili et contingenti, scilicet, non possibile non esse, et, non contingens non esse, sequuntur affirmativa simplex de necessario, scilicet, necesse esse, et affirmativa declinata de impossibili, scilicet, impossibile est non esse.</P>
<P TITLE="Cajetanus, In Perihermeneias continuatio, lib. 2 l. 10 n. 4"><A NAME="90625"><SPAN CLASS="ref">[90625] Cajetanus, In Perihermeneias continuatio, lib. 2 l. 10 n. 4 </SPAN></A>Consideretur autem ex subscriptione appositae figurae, quemadmodum dicimus, ut clarius elucescat depictum. Consequentiae enunciationum modalium secundum quatuor ordines ab antiquis positae et ordinatae. (Figura).</P>
<P TITLE="Cajetanus, In Perihermeneias continuatio, lib. 2 l. 10 n. 5"><A NAME="90626"><SPAN CLASS="ref">[90626] Cajetanus, In Perihermeneias continuatio, lib. 2 l. 10 n. 5 </SPAN></A>Deinde cum dicit: ergo impossibile et non impossibile etc., examinando dictam opinionem, determinat veritatem. Et circa hoc duo facit: quia primo examinat consequentias earum de impossibili; secundo, illarum de necessario; ibi: necessarium autem et cetera. Unde ex praemissa opinione concludens et approbans, dicit: <I>ergo istae</I>, scilicet, impossibile, et, non impossibile, sequuntur illas, scilicet, contingens et possibile, non contingens, et, non possibile, sequuntur, inquam, <I>contradictorie</I>, idest ita ut contradictoriae de impossibili contradictorias de possibili et contingenti consequantur, <I>sed conversim</I>, idest, sed non ita quod affirmatio affirmationem et negatio negationem sequatur, sed conversim, scilicet, quod affirmationem negatio et negationem affirmatio. Et explanans hoc ait: <I>illud enim quod est possibile esse</I>, idest affirmationem possibilis negatio sequitur impossibilis, idest, non impossibile esse; negationem vero possibilis affirmatio sequitur impossibilis. Illud enim quod est, non possibile esse, sequitur ista, impossibile est esse; haec autem, scilicet, impossibile esse, affirmatio est; illa vero, scilicet, non possibile esse, negatio est: hic siquidem modus negatur; ibi, non. Bene igitur dixerunt antiqui in quolibet ordine quoad consequentias illarum de impossibili, quia, ut in suprascripta figura apparet, semper ex affirmatione possibilis negationem impossibilis, et ex negatione possibilis affirmationem impossibilis inferunt.</P>
<P TITLE="Cajetanus, In Perihermeneias continuatio, lib. 2 l. 10 n. 6"><A NAME="90627"><SPAN CLASS="ref">[90627] Cajetanus, In Perihermeneias continuatio, lib. 2 l. 10 n. 6 </SPAN></A>Deinde cum dicit: necessarium autem etc., intendit examinando determinare consequentias de necessario. Et circa hoc duo facit: primo examinat dicta antiquorum; secundo, determinat veritatem intentam; ibi: at vero neque necessarium et cetera. Circa primum quatuor facit. Primo, declarat quid bene et quid male dictum sit ab antiquis in hac re. Ubi attendendum est quod cum quatuor sint enunciationes de necessario, ut dictum est, differentes inter se secundum quantitatem et qualitatem, adeo ut unam integrent figuram oppositionis iuxta morem illarum de inesse; duae earum sunt contrariae inter se, duae autem illis contrariis contradictoriae, ut patet in hac figura. (Figura). Quia ergo antiqui universales contrarias bene intulerunt ex aliis, contradictorias autem earum, scilicet particulares, male intulerunt; ideo dicit quod considerandum restat de his, quae sunt de necessario, qualiter se habeant in consequendo illas de possibili et non possibili. Manifestum est autem ex dicendis quod non eodem modo istae de necessario illas de possibili consequuntur, quo easdem sequuntur illae de impossibili. Nam omnes enunciationes de impossibili recte illatae sunt ab antiquis. Enunciationes autem de necessario non omnes recte inferuntur: sed duae earum, quae sunt contrariae, scilicet, necesse est esse, et, necesse est non esse, sequuntur, idest recta consequentia deducuntur ab antiquis, in tertio scilicet et quarto ordine; reliquae autem duae de necessario, scilicet, non necesse non esse, et, non necesse esse, quae sunt contradictoriae supradictis, sunt extra consequentias illarum, in secundo scilicet et primo ordine. Unde antiqui in tertio et quarto ordine omnia recte fecerunt; in primo autem et in secundo peccaverunt, non quoad omnia, sed quoad enunciationes de necessario tantum.</P>
<P TITLE="Cajetanus, In Perihermeneias continuatio, lib. 2 l. 10 n. 7"><A NAME="90628"><SPAN CLASS="ref">[90628] Cajetanus, In Perihermeneias continuatio, lib. 2 l. 10 n. 7 </SPAN></A>Secundo cum dicit: <I>non enim est negatio eius</I> etc., respondet cuidam tacitae obiectioni, qua defendi posset consequentia enunciationis de necessario in primo ordine ab antiquis facta. Est autem obiectio tacita talis. Non possibile esse, et, necesse non esse, convertibiliter se sequuntur in tertio ordine iam approbato; ergo, possibile esse, et, non necesse esse, invicem se sequi debent in primo ordine. Tenet consequentia: quia duorum convertibiliter se sequentium contradictoria mutuo se sequuntur; sed illae duae tertii ordinis convertibiliter se sequuntur, et istae duae primi ordinis sunt earum contradictoriae; ergo istae primi ordinis, scilicet, possibile esse, et, non necesse esse, mutuo se sequuntur. Huic, inquam, obiectioni respondet Aristoteles hic interimendo minorem quoad hoc quod assumit, quod scilicet necessaria primi ordinis et necessaria tertii ordinis sunt contradictoriae. Unde dicit: <I>non enim est negatio eius quod est, necesse non esse</I> (quae erat in tertio ordine), illa quae dicit, <I>non necesse est esse</I>, quae sita erat in primo ordine. Et causam subdit, quia contingit utrasque simul esse veras in eodem; quod contradictoriis repugnat. Illud enim idem, quod est necessarium non esse, non est necessarium esse. Necessarium siquidem est hominem non esse lignum et non necessarium est hominem esse lignum. Adverte quod, ut infra patebit, istae duae de necessario, quas posuerunt antiqui in primo et tertio ordine, sunt subalternae (et ideo sunt simul verae), et deberent esse contradictoriae; et ideo erraverunt antiqui.</P>
<P TITLE="Cajetanus, In Perihermeneias continuatio, lib. 2 l. 10 n. 8"><A NAME="90629"><SPAN CLASS="ref">[90629] Cajetanus, In Perihermeneias continuatio, lib. 2 l. 10 n. 8 </SPAN></A>Boethius autem et Averroes non reprehensive legunt tam hanc, quam praecedentem textus particulam, sed narrative utramque simul iungentes. Narrare enim aiunt Aristotelem qualitatem suprascriptae figurae quoad consequentiam illarum de necessario, postquam narravit quo modo se habuerint illae de impossibili, et dicere quod secundum praescriptam figuram non eodem modo sequuntur illas de possibili illae de necessario, quo sequuntur illae de impossibili. Nam contradictorias de possibili contradictoriae de impossibili sequuntur, licet conversim; contradictoriae autem de necessario non dicuntur sequi illas contradictorias de possibili, sed potius eas sequi dicuntur contrariae de necessario: non inter se contrariae, sed hoc modo, quod affirmationem possibilis negatio de necessario sequi dicitur, negationem vero possibilis non affirmatio de necessario sequi ponitur, quae sit contradictoria illi negativae quae ponebatur sequi ad possibilem, sed talis affirmationis de necessario contrario. Et quod hoc ita fiat in illa figura ut dicimus, patet ex primo et tertio ordine, quorum capita sunt negatio et affirmatio possibilis, et extrema sunt, non necesse esse, et, necesse non esse. Hae siquidem non sunt contradictoriae. Non enim est negatio eius, quae est, necesse non esse, non necesse esse (quoniam contingit eas simul verificari de eodem), sed illa scilicet, necesse non esse, est contraria contradictoriae huius, scilicet, non necesse esse, quae est, necesse est esse. Sed quia sequenti litterae magis consona est introductio nostra, quae etiam Alberto consentit, et extorte videtur ab aliis exponi ly contrariae, ideo prima, iudicio meo, acceptanda est expositio et ad antiquorum reprehensionem referendus est textus.</P>
<P TITLE="Cajetanus, In Perihermeneias continuatio, lib. 2 l. 10 n. 9"><A NAME="90630"><SPAN CLASS="ref">[90630] Cajetanus, In Perihermeneias continuatio, lib. 2 l. 10 n. 9 </SPAN></A>Tertio cum dicit: causa autem cur etc., manifestat id quod praemiserat, scilicet, quod non simili modo ad illas de possibili sequuntur illae de impossibili et illae de necessario. Antiquorum enim hoc peccatum fuit tam in primo quam in secundo ordine, et quod simili modo intulerunt illas de impossibili et necessario. In primo siquidem ordine, sicut posuerunt negativam simplicem de impossibili, ita posuerunt negativam simplicem de necessario, et similiter in secundo ordine utranque negativam declinatam locaverunt. Hoc ergo quare peccatum sit, et <I>causa autem</I> quare necessarium <I>non sequitur</I> possibile, <I>similiter</I>, idest, eodem modo <I>cum caeteris</I>, scilicet, de impossibili, est, quoniam impossibile redditur idem valens necessario, idest, aequivalet necessario, <I>contrarie</I>, idest, contrario modo sumptum, et non eodem modo. Nam si, hoc esse est impossibile, non inferemus, ergo hoc esse est necesse, sed, hoc non esse est necesse. Quia ergo impossibile et necesse mutuo se sequuntur, quando dicta eorum contrario modo sumuntur, et non quando dicta eorum simili modo sumuntur, sequitur quod non eodem modo ad possibile se habeant impossibile et necessarium, sed contrario modo. Nam ad id possibile quod sequitur dictum affirmatum de impossibili, sequitur dictum negatum de necessario; et e contrario. Quare autem hoc accidit infra dicetur. Erraverunt igitur antiqui quod similes enunciationes de impossibili et necessario in primo et in secundo ordine locaverunt.</P>
<P TITLE="Cajetanus, In Perihermeneias continuatio, lib. 2 l. 10 n. 10"><A NAME="90631"><SPAN CLASS="ref">[90631] Cajetanus, In Perihermeneias continuatio, lib. 2 l. 10 n. 10 </SPAN></A>Hinc apparet quod supra posita nostra expositio conformior est Aristoteli. Cum enim hunc textum induxerit ad manifestandum illa verba: <I>manifestum est autem quoniam non eodem modo</I>, etc., eo accipiendo sunt sensu illa verba, quo hic per causam manifestantur. Liquet autem quod hic redditur causa dissimilitudinis verae inter necessarias et impossibiles in consequendo possibiles, et non dissimilitudinis falso opinatae ab antiquis: quoniam ex vera causa nonnisi verum concluditur. Ergo reprehendendo antiquos, veram dissimilitudinem inter necessarias, et impossibiles in consequendo possibiles, quam non servaverunt illi, proposuisse tunc intelligendum est, et nunc eam manifestasse. Quod autem dissimilitudo illa, quam antiqui posuerunt inter necessarias et impossibiles, sit falso posita, ex infra dicendis patebit. Ostendetur enim quod contradictorias de possibili contradictoriae de necessario sequuntur conversim; et quod in hoc non differunt ab his quae sunt de impossibili, sed differunt in hoc quod modo diximus, quod possibilium et impossibilium se consequentium dictum est similiter, possibilium autem et necessariorum, se invicem consequentium dictum est contrarium, ut infra clara luce videbitur.</P>
<P TITLE="Cajetanus, In Perihermeneias continuatio, lib. 2 l. 10 n. 11"><A NAME="90632"><SPAN CLASS="ref">[90632] Cajetanus, In Perihermeneias continuatio, lib. 2 l. 10 n. 11 </SPAN></A>Quarto cum dicit: aut certe impossibile est etc., manifestat aliud quod proposuerat, scilicet, quod contradictoriae de necessario male situatae sint secundum consequentiam ab antiquis, qui contradictiones necessarii ita ordinaverunt. In primo ordine posuerunt contradictoriam negationem, necesse esse, idest, non necesse esse; et in secundo contradictoriam negationem, necesse non esse, idest, non necesse non esse. Et probat hunc consequentiae modum esse malum in primo ordine. Cognita enim malitia primi, facile est secundi ordinis agnoscere defectum. Probat autem hoc tali ratione ducente ad impossibile. Ad necessarium esse sequitur possibile esse: aliter sequeretur non possibile esse, quod manifeste implicat; ad possibile esse sequitur non impossibile esse, ut patet; ad non impossibile esse, secundum antiquos, sequitur in primo ordine non necessarium esse; ergo de primo ad ultimum, ad necessarium esse sequitur non necessarium esse: quod est inconveniens, quia est manifesta implicatio contradictionis. Relinquitur ergo quod male dictum sit, quod non necessarium esse consequatur in primo ordine. Ait ergo et certe impossibile est poni sic secundum consequentiam, ut antiqui posuerunt, necessarii contradictiones, idest illas duas enunciationes de necessario, quae sunt negationes contradictoriae aliarum duarum de necessario. Nam ad id quod est, necessarium esse, sequitur, possibile est esse: nam si non, idest quoniam si hanc negaveris consequentiam, negatio possibilis sequitur illam, scilicet, necesse esse. Necesse est enim de necessario aut dicere, idest affirmare possibile, aut negare possibile: de quolibet enim est affirmatio vel negatio vera. Quare si dicas quod, ad necesse esse, non sequitur, possibile esse, sed, non possibile est esse; cum haec aequivaleat illi quae dicit, impossibile est esse, relinquitur quod ad, necesse esse, sequitur, impossibile esse, et idem erit, necesse esse et impossibile esse: quod est inconveniens. Bona ergo erat prima illatio, scilicet, necesse est esse, ergo possibile est esse. Tunc ultra. Illud quod est, possibile esse, sequitur, non impossibile esse, ut patet in primo ordine. Ad hoc vero, scilicet, non impossibile esse, secundum antiquos eodem primo ordine, sequitur, non necesse est esse (quare contingit de primo ad ultimum); ad id quod est, necessarium esse, sequitur, non necessarium esse: quod est inconveniens, immo impossibile.</P>
<P TITLE="Cajetanus, In Perihermeneias continuatio, lib. 2 l. 10 n. 12"><A NAME="90633"><SPAN CLASS="ref">[90633] Cajetanus, In Perihermeneias continuatio, lib. 2 l. 10 n. 12 </SPAN></A>Dubitatur hic: quia in I priorum dicitur quod ad possibile sequitur non necessarium, hic autem dicitur oppositum. Ad hoc est dicendum quod possibile sumitur dupliciter. Uno modo in communi, et sic est quoddam superius ad necessarium et contingens ad utrunque, sicut animal ad hominem et bovem; et sic ad possibile non sequitur non necessarium, sicut ad animal non sequitur non homo. Alio modo sumitur possibile pro una parte possibilis in communi, idest pro possibili seu contingenti, scilicet ad utrunque, scilicet quod potest esse et non esse; et sic ad possibile sequitur non necessarium. Quod enim potest esse et non esse, non necessarium est esse, et similiter non necessarium est non esse. Loquimur ergo hic de possibili in communi, ibi vero in speciali.</P>
<P TITLE="Cajetanus, In Perihermeneias continuatio, lib. 2 l. 10 n. 13"><A NAME="90634"><SPAN CLASS="ref">[90634] Cajetanus, In Perihermeneias continuatio, lib. 2 l. 10 n. 13 </SPAN></A>Deinde cum dicit: at vero neque necessarium etc., determinat veritatem intentam. Et circa hoc tria facit: primo, determinat quae enunciatio de necessario sequatur ad possibile; secundo, ordinat consequentias omnium modalium; ibi: sequuntur enim et cetera. Quoad primum, sicut duabus viis reprehendit antiquos, ita ex illis duobus motivis intentum probat. Et intendit quod, ad possibile esse, sequitur, non necesse non esse. Primum motivum est per locum a divisione. Ad, possibile esse, non sequitur (ut probatum est), non necesse esse, at vero neque, necesse esse, neque, necesse non esse. Reliquum est ergo ut sequatur ad eam, non necesse non esse: non enim dantur plures enunciationes de necessario. Huius communis divisionis primo proponit reliqua duo membra excludenda, dicens: at vero neque necessarium esse, neque necessarium non esse, sequitur ad possibile non esse; secundo probat hoc sic. Nullum formale consequens minuit suum antecedens: tunc enim oppositum consequentis staret cum antecedente; sed utrumque horum, scilicet, necesse esse, et, necesse non esse, minuit possibile esse; ergo, et cetera. Unde, tacita maiore, ponit minoris probationem dicens: illi enim, scilicet, possibile esse, utraque, scilicet, esse et non esse, contingit accidere; horum autem, scilicet, necesse esse et necesse non esse, utrumlibet verum fuerit, non erunt illa duo, scilicet, esse et non esse, vera simul in potentia. Et primum horum explanans ait: cum dico, possibile esse, simul est possibile esse et non esse. Quoad secundum vero subdit. Si vero dicas, necesse esse vel necesse non esse, non remanet utrumque, scilicet, esse et non esse, possibile: si enim necesse est esse, possibilitas ad non esse excluditur; et si necesse est non esse, possibilitas ad esse removetur. Utrumque ergo istorum minuit illud antecedens, possibile esse, quoniam ad esse et non esse se extendit, et cetera. Tertio subdit conclusionem: relinquitur ergo quod, non necessarium non esse, comes est ei quae dicit, possibile esse; et consequenter haec ponenda erit in primo ordine.</P>
<P TITLE="Cajetanus, In Perihermeneias continuatio, lib. 2 l. 10 n. 14"><A NAME="90635"><SPAN CLASS="ref">[90635] Cajetanus, In Perihermeneias continuatio, lib. 2 l. 10 n. 14 </SPAN></A>Occurrit in hac parte dubium circa hoc quod dicit quod, ad possibile non sequitur necessarium, cum superius dixerit quod ad ipsum non sequitur non necessarium. Cum enim necessarium et non necessarium sint contradictoria opposita, et de quolibet sit affirmatio vel negatio vera, non videtur posse evadi quin ad possibile sequatur necessarium, vel, non necessarium. Et cum non sequatur necessarium, sequetur non necessarium, ut dicebant antiqui. Augetur et dubitatio ex eo quod Aristoteles nunc usus est tali argumentationis modo, volens probare quod ad necessarium sequatur possibile. Dixit enim: <I>nam si non negatio possibilis consequatur</I>. Necesse est enim aut dicere aut negare.</P>
<P TITLE="Cajetanus, In Perihermeneias continuatio, lib. 2 l. 10 n. 15"><A NAME="90636"><SPAN CLASS="ref">[90636] Cajetanus, In Perihermeneias continuatio, lib. 2 l. 10 n. 15 </SPAN></A>Pro solutione huius, oportet reminisci habitudinis quae est inter possibile et necessarium, quod scilicet possibile est superius ad necessarium, et attendere quod superius potestate continet suum inferius et eius oppositum, ita quod neutrum eorum actualiter sibi vindicat, sed utrunque potest sibi contingere; sicut animali potest accidere homo et non homo: et consequenter inspicere debes quod, eadem est proportio superioris ad habendum affirmationem et negationem unius inferioris, quae est alicuius subiecti ad affirmativam et negativam futuri contingentis. Utrobique enim neutrum habetur, et salvatur potentia ad utrumlibet. Unde, sicut in futuris contingentibus nec affirmatio nec negatio est determinate vera, sed sub disiunctione altera est necessario vera, ut in fine primi conclusum est; ita nec affirmatio nec negatio inferioris sequitur determinate affirmationem vel negationem superioris, sed sub disiunctione altera sequitur necessario. Unde non valet, est animal, ergo est homo, neque, ergo non est homo, sed, ergo est homo vel non est homo. Quia ergo possibile superius est ad necessarium, ideo optime determinavit Aristoteles neutram contradictionis partem de necessario determinate sequi ad possibile. Non tamen dixit quod sub disiunctione neutra sequatur; hoc enim est contra illud primum principium: de quolibet est affirmatio vera vel falsa. Ad id autem quod additur, ex eadem trahitur radice responsio. Quia enim necessarium inferius est ad possibile, et inferius non in potentia sed in actu includit suum superius, necesse est ad inferius determinate sequi suum superius: aliter determinate sequetur eius contradictorium. Unde per dissimilem habitudinem, quae est inter necessarium et possibile et non possibile, ex una parte, et inter possibile et necessarium et non necessarium, ex altera parte, ibi optimus fuit processus ad alteram contradictionis partem determinate, et hic optimus ad neutram determinate.</P>
<P TITLE="Cajetanus, In Perihermeneias continuatio, lib. 2 l. 10 n. 16"><A NAME="90637"><SPAN CLASS="ref">[90637] Cajetanus, In Perihermeneias continuatio, lib. 2 l. 10 n. 16 </SPAN></A>Oritur quoque alia dubitatiuncula. Videtur enim quod Aristoteles difformiter accipiat ly possibile in praecedenti textu et in isto. Ibi enim accipit ipsum in communi, ut sequitur ad necessarium; hic videtur accipere ipsum specialiter pro possibili ad utrumlibet, quia dicit quod possibile est simul potens esse et non esse. Et ad hoc dicendum est quod uniformiter usus est possibili. Nec eius verba obstant: quoniam et de possibili in communi verum est dicere quod potest sibi utrunque accidere, scilicet, esse et non esse: tum quia quidquid verificatur de suo inferiori, verificatur etiam de suo superiori, licet non eodem modo; tum quia possibile in communi neutram contradictionis partem sibi determinat, et consequenter utranque sibi advenire compatitur, licet non asserat potentiam ad utranque partem, quemadmodum possibile ad utrunque.</P>
<P TITLE="Cajetanus, In Perihermeneias continuatio, lib. 2 l. 10 n. 17"><A NAME="90638"><SPAN CLASS="ref">[90638] Cajetanus, In Perihermeneias continuatio, lib. 2 l. 10 n. 17 </SPAN></A>Secundum motivum ad idem, correspondens tacitae obiectioni antiquorum quam supra exclusit, addit cum subdit: hoc enim verum est et cetera. Ubi notandum quod Aristoteles sub illa maiore adducta pro antiquis (scilicet, convertibiliter se consequentium contradictoria se mutuo consequuntur), subsumit minorem: sed horum convertibiliter se sequentium in tertio ordine (scilicet, non possibile esse et necesse non esse), contradictoria sunt, possibile esse et non necesse non esse (quoniam modi negatione eis opponuntur); ergo istae duae (scilicet, possibile esse et non necesse non esse) se consequuntur et in primo locandae sunt ordine. Unde motivum tangens ait: <I>hoc enim</I>, quod dictum est, <I>verum est</I>, idest verum esse ostenditur, <I>et de necesse non esse</I>, idest, et ex illius, scilicet, non necesse non esse, opposita, quae est, necesse non esse. Vel, <I>hoc enim</I>, scilicet, non necesse non esse, verum est, scilicet, contradictorium illius de necesse non esse. Et minorem subdens ait: haec enim, scilicet, non necesse non esse, fit contradictio eius, quae convertibiliter sequitur, non possibile esse. Et explanans hoc in terminis subdit. Illud enim, non possibile esse, quod est caput tertii ordinis, sequitur hoc de impossibili, scilicet, impossibile esse, et haec de necessario, scilicet, necesse non esse, cuius negatio seu contradictoria est, non necesse non esse. Et quia, caeteris paribus, modus negatur, et illa, possibile esse, est (subauditur) contradictoria illius, scilicet, non possibile; igitur ista duo mutuo se consequuntur, scilicet, possibile esse, et, non necesse non esse, tamquam contradictoria duorum se mutuo consequentium.</P>
<P TITLE="Cajetanus, In Perihermeneias continuatio, lib. 2 l. 10 n. 18"><A NAME="90639"><SPAN CLASS="ref">[90639] Cajetanus, In Perihermeneias continuatio, lib. 2 l. 10 n. 18 </SPAN></A>Deinde cum dicit: sequuntur enim etc., ordinat omnes consequentias modalium secundum opinionem propriam; et ait quod, hae contradictiones, scilicet, de necessario, sequuntur illas de possibili, secundum modum praedictum et approbatum illarum de impossibili. Sicut enim contradictorias de possibili contradictoriae de impossibili sequuntur, licet conversim; ita contradictorias de possibili contradictoriae de necessario sequuntur conversim: licet in hoc, ut dictum est, dissimilitudo sit quod, contradictoriarum de possibili et impossibili similiter est dictum, contradictoriarum autem de possibili et necessario contrarium est dictum, ut in sequenti videtur figura: consequentiae enunciationum modalium secundum quatuor ordines ab Aristotele positae et ordinatae. (Figura). Ubi vides quod nulla est inter Aristotelem et antiquos differentia, nisi in duobus primis ordinibus quoad illas de necessario. Praepostero namque situ usi sunt antiqui, eam de necessario, quae locanda erat in primo ordine, in secundo ponentes, et eam quae in secundo ponenda erat, in primo locantes. Et aspice quoque quod convertibiliter se consequentium semper contradictoria se consequi ordinavit. Singulis enim tertii ordinis singulae primi ordinis contradictoriae sunt; et similiter singulae quarti ordinis singulis, quae in secundo sunt, contradictoriae sunt. Quod antiqui non observarunt.</P>
<BR>
<DIV CLASS="D">Lectio 11</DIV>
<P TITLE="Cajetanus, In Perihermeneias continuatio, lib. 2 l. 11 n. 1"><A NAME="90640"><SPAN CLASS="ref">[90640] Cajetanus, In Perihermeneias continuatio, lib. 2 l. 11 n. 1 </SPAN></A>Postquam Aristoteles declaravit modalium consequentias, hic movet quandam dubitationem circa unum eorum quae determinata sunt, scilicet quod possibile sequitur ad necesse. Et duo facit: quia primo dubitationem absolvit; secundo, ex determinata quaestione alium ordinem earumdem consequentiarum modalibus statuit; ibi: et est fortasse et cetera. Circa primum duo facit: primo, movet quaestionem; secundo, determinat eam; ibi: manifestum est et cetera. Movet ergo quaestionem: primo dicens: <I>dubitabit autem aliquis si ad id quod est necesse esse sequatur possibile esse</I>; et secundo, arguit ad partem affirmativam subdens: <I>nam si non sequatur, contradictoria eius sequetur</I>, scilicet <I>non possibile esse</I>, ut supra deductum est: quia de quolibet est affirmatio vel negatio vera. Et si quis dicat hanc, scilicet, non possibile esse, non esse contradictoriam illius, scilicet, possibile esse, et propterea subterfugiendum velit argumentum, et dicere quod neutra harum sequitur ad necesse esse; talis licet falsum dicat, tamen concedatur sibi, quoniam necesse erit ipsum dicere illius contradictoriam fore, possibile non esse. Oportet namque aut non possibile esse aut possibile non esse, esse contradictoriam, possibile esse; et tunc in eumdem redibit errorem, quoniam utraeque, scilicet, non possibile esse et possibile non esse, falsae sunt de eo quod est, necesse esse. Et consequenter ad ipsum neutra sequi potest. Nulla enim enunciatio sequitur ad illam, cuius veritatem destruit. Relinquitur ergo quod, ad necesse esse sequitur possibile esse.</P>
<P TITLE="Cajetanus, In Perihermeneias continuatio, lib. 2 l. 11 n. 2"><A NAME="90641"><SPAN CLASS="ref">[90641] Cajetanus, In Perihermeneias continuatio, lib. 2 l. 11 n. 2 </SPAN></A>Tertio, arguit ad partem negativam cum subdit: at vero rursus etc., et intendit talem rationem. Si ad necesse esse sequitur possibile esse, cum ad possibile sequatur possibile non esse (per conversionem in oppositam qualitatem, ut dicitur in I priorum, quia idem est possibile esse et non esse), sequetur de primo ad ultimum quod necesse est possibile non esse: quod est falsum manifeste. Unde oppositionis hypothesim subdit: <I>at vero rursus videtur idem possibile esse et non esse</I>, ut domus, <I>et possibile incidi et non incidi</I>, ut vestis. Quare de primo ad ultimum necesse esse, erit contingens non esse. Hoc autem est falsum. Ergo hypothesis illa, scilicet, quod possibile sequatur ad necesse, est falsa.</P>
<P TITLE="Cajetanus, In Perihermeneias continuatio, lib. 2 l. 11 n. 3"><A NAME="90642"><SPAN CLASS="ref">[90642] Cajetanus, In Perihermeneias continuatio, lib. 2 l. 11 n. 3 </SPAN></A>Deinde cum dicit: manifestum est autem etc., respondet dubitationi. Et primo, declarat veritatem simpliciter; secundo, applicat ad propositum; ibi: hoc igitur possibile et cetera. Proponit ergo primo ipsam veritatem declarandam, dicens: <I>manifestum est autem</I>, ex dicendis, <I>quod non omne possibile esse vel ambulare</I>, idest operari: idest, non omne possibile secundum actum primum vel secundum ad opposita valet, idest ad opposita viam habet, sed est invenire aliqua possibilia, in quibus non sit verum dicere quod possunt in opposita. Deinde, quia possibile a potentia nascitur, manifestat qualiter se habeat potentia ipsa ad opposita: ex hoc enim clarum erit quomodo possibile se habeat ad opposita. Et circa hoc duo facit: primo manifestat hoc in potentiis eiusdem rationis; secundo, in his quae aequivoce dicuntur potentiae; ibi: quaedam vero potentiae et cetera. Circa primum tria facit: quia primo manifestat qualiter potentia irrationalis se habeat ad opposita; et ait quod potentia irrationalis non potest in opposita.</P>
<P TITLE="Cajetanus, In Perihermeneias continuatio, lib. 2 l. 11 n. 4"><A NAME="90643"><SPAN CLASS="ref">[90643] Cajetanus, In Perihermeneias continuatio, lib. 2 l. 11 n. 4 </SPAN></A>Ubi notandum est quod, sicut dicitur IX Metaphys., potentia activa, cum nihil aliud sit quam principium quo in aliud agimus, dividitur in potentiam rationalem et irrationalem. Potentia rationalis est, quae cum ratione et electione operatur; sicut ars medicinae, qua medicus cognoscens quid sanando expediat infirmo, et volens applicat remedia. Potentia autem irrationalis vocatur illa, quae non ex ratione et libertate operatur, sed ex naturali sua dispositione; sicut calor ignis potentia irrationalis est, quia calefacit, non ut cognoscit et vult, sed ut natura sua exigit. Assignatur autem ibidem duplex differentia proposito deserviens inter istas potentias. Prima est quod activa potentia irrationalis non potest duo opposita, sed est determinata ad unum oppositorum, sive sumatur oppositum contradictorie sive contrarie. Verbi gratia: calor non potest calefacere et non calefacere, quae sunt contradictorie opposita, neque potest calefacere et frigefacere, quae sunt contraria, sed ad calefactionem determinatus est. Et hoc intellige per se, quia per accidens calor frigefacere potest, vel resolvendo materiam caloris, humidum scilicet, vel per antiperistasin contrarii. Et similiter potest non calefacere per accidens, scilicet si calefactibile deest. Potentia autem rationalis potest in opposita et contradictorie et contrarie. Arte siquidem medicinae potest medicus adhibere remedia et non adhibere, quae sunt contradictoria; et adhibere remedia sana et nociva, quae sunt contraria. Secunda differentia est quod potentia activa irrationalis, praesente passo, necessario operatur, deductis impedimentis: calor enim calefactibile sibi praesens calefacit necessario, si nihil impediat; potentia autem rationalis, passo praesente, non necessario operatur: praesente siquidem infirmo, non cogitur medicus remedia adhibere.</P>
<P TITLE="Cajetanus, In Perihermeneias continuatio, lib. 2 l. 11 n. 5"><A NAME="90644"><SPAN CLASS="ref">[90644] Cajetanus, In Perihermeneias continuatio, lib. 2 l. 11 n. 5 </SPAN></A>Dimittantur autem metaphysico harum differentiarum rationes et ad textum redeamus. Ubi narrans quomodo se habeat potentia irrationalis ad oppositum, ait: <I>et primum quidem</I>, scilicet, non est verum dicere quod sit potentia ad opposita in his <I>quae possunt non secundum rationem</I>, idest, in his quorum posse est per potentias irrationales; <I>ut ignis calefactivus est</I>, idest, potens calefacere, <I>et habet vim</I>, idest, potentiam istam <I>irrationalem</I>. Ignis siquidem non potest frigefacere; neque in eius potestate est calefacere et non calefacere. Quod autem dixit <I>primum</I> ordinem, nota, ad secundum genus possibilis infra dicendum, in quo etiam non invenitur potentia ad opposita.</P>
<P TITLE="Cajetanus, In Perihermeneias continuatio, lib. 2 l. 11 n. 6"><A NAME="90645"><SPAN CLASS="ref">[90645] Cajetanus, In Perihermeneias continuatio, lib. 2 l. 11 n. 6 </SPAN></A>Secundo, manifestat quomodo potentia rationalis se habeat ad opposita, intendens quod potentia rationalis potest in opposita. Unde subdit: <I>ergo potestates secundum rationem</I>, idest rationales, <I>ipsae eaedem sunt contrariorum</I>, non solum duorum, sed etiam plurimorum, ut arte medicinae medicus plurima iuga contrariorum adhibere potest, et a multarum operationum contradictionibus abstinere potest. Praeposuit autem ly <I>ergo</I>, ut hoc consequi ex dictis insinuaret: cum enim oppositorum oppositae sint proprietates, et potentia irrationalis ex eo quod irrationalis ad opposita non se extendat; oportet potentiam rationalem ad opposita viam habere, eo quod rationalis sit.</P>
<P TITLE="Cajetanus, In Perihermeneias continuatio, lib. 2 l. 11 n. 7"><A NAME="90646"><SPAN CLASS="ref">[90646] Cajetanus, In Perihermeneias continuatio, lib. 2 l. 11 n. 7 </SPAN></A>Tertio, explanat id quod dixit de potentiis irrationalibus, propter causam infra assignandam ab ipso; et intendit quod illud quod dixit de potentia irrationali, scilicet quod non potest in opposita, non est verum universaliter, sed particulariter. Ubi nota quod potentia irrationalis dividitur in potentiam activam, quae est principium faciendi, et potentiam passivam, quae est principium patiendi: verbi gratia, potentia ad calorem dividitur in posse calefacere, et in posse calefieri. In potentiis activis irrationalibus verum est quod non possunt in opposita, ut declaratum est; in potentiis autem passivis non est verum. Illud enim quod potest calefieri, potest etiam frigefieri, quia eadem est materia, seu potentia passiva contrariorum, ut dicitur in II de caelo et mundo, et potest non calefieri, quia idem est subiectum privationis et formae, ut dicitur in I Physic. Et propter hoc ergo explanando, ait: <I>irrationales vero potentiae non omnes</I> a posse in opposita excludi intelligendae sunt, sed illae quae sunt quemadmodum potentia ignis calefactiva (ignem enim non posse non calefacere manifestum est), et universaliter, quaecunque alia sunt talis potentiae, quod semper agunt, idest quod quantum est ex se non possunt non agere, sed ad semper agendum ex sua forma necessitantur. Huiusmodi autem sunt, ut declaravimus, omnes potentiae activae irrationales. Alia vero sunt talis conditionis quod etiam secundum irrationales potentias, scilicet passivas, simul possunt in quaedam opposita, ut aer potest calefieri et frigefieri. Quod vero ait, <I>simul</I>, cadit supra ly <I>possunt</I>, et non supra ly <I>opposita</I>; et est sensus, quod simul aliquid habet potentiam passivam ad utrunque oppositorum, et non quod habeat potentiam passivam ad utrunque oppositorum simul habendum. Opposita namque impossibile est haberi simul. Unde et dici solet et bene, quod in huiusmodi est simultas potentiae, non potentia simultatis. Irrationalis igitur potentia non secundum totum suum ambitum a posse in opposita excluditur, sed secundum partem eius, secundum potentias scilicet activas.</P>
<P TITLE="Cajetanus, In Perihermeneias continuatio, lib. 2 l. 11 n. 8"><A NAME="90647"><SPAN CLASS="ref">[90647] Cajetanus, In Perihermeneias continuatio, lib. 2 l. 11 n. 8 </SPAN></A>Quia autem videbatur superflue addidisse differentias inter activas et passivas irrationales, quia sat erat proposito ostendisse quod non omnis potentia oppositorum est; ideo subdit quod hoc idcirco dictum est, ut notum fiat quoniam nedum non omnis potestas oppositorum est, loquendo de potentia communissime, sed neque quaecunque potentiae dicuntur secundum eamdem speciem ad opposita possunt. Potentiae siquidem irrationales omnes sub una specie irrationalis potentiae concluduntur, et tamen non omnes in opposita possunt, sed passive tantum. Non supervacanea ergo fuit differentia inter passivas et activas irrationales, sed necessaria ad declarandum quod non omnes potentiae eiusdem speciei possunt in opposita. Potest et ly <I>hoc</I> demonstrare utranque differentiam, scilicet, inter rationales et irrationales, et inter irrationales activas et passivas inter se; et tunc est sensus, quod hoc ideo fecimus, ut ostenderemus quod non omnis potestas, quae scilicet secundum eamdem rationem potentiae physicae dicitur, quia scilicet potest in aliquid ut rationalis et irrationalis, neque etiam omnis potestas, quae sub eadem specie continetur, ut irrationalis activa et passiva sub specie irrationalis, ad opposita potest.</P>
<BR>
<DIV CLASS="D">Lectio 12</DIV>
<P TITLE="Cajetanus, In Perihermeneias continuatio, lib. 2 l. 12 n. 1"><A NAME="90648"><SPAN CLASS="ref">[90648] Cajetanus, In Perihermeneias continuatio, lib. 2 l. 12 n. 1 </SPAN></A>Intendit declarare quomodo illae quae aequivocae dicuntur potentiae, se habeant ad opposita. Et circa hoc duo facit: primo, declarat naturam talis potentiae; secundo, ponit differentiam et convenientiam inter ipsas et supradictas, ibi: et haec quidem et cetera. Ad evidentiam primi advertendum est quod V et IX Metaphys., Aristoteles dividit potentiam in potentias, quae eadem ratione potentiae dicuntur, et in potentias, quae non ea ratione qua praedictae potentiae nomen habent, sed alia. Et has appellat aequivoce potentias. Sub primo membro comprehenduntur omnes potentiae activae, et passivae, et rationales, et irrationales. Quaecunque enim posse dicuntur per potentiam activam vel passivam quam habeant, eadem ratione potentiae sunt, quia scilicet est in eis vis principiata alicuius activae vel passivae. Sub secundo autem membro comprehenduntur potentiae mathematicales et logicales. Mathematica potentia est, qua lineam posse dicimus in quadratum, et eo quod in semetipsam ducta quadratum constituit. Logica potentia est, qua duo termini coniungi absque contradictione in enunciatione possunt. Sub logica quoque potentia continetur quae ea ratione potentia dicitur, quia est. Hae vero merito aequivoce a primis potentiae dicuntur, eo quod istae nullam virtutem activam vel passivam praedicant; et quod possibile istis modis dicitur, non ea ratione possibile appellatur quia aliquis habeat virtutem ad hoc agendum vel patiendum, sicut in primis. Unde cum potentiae habentes se ad opposita sint activae vel passivae, istae quae aequivocae potestates dicuntur ad opposita non se habent. De his ergo loquens ait: <I>quaedam vero potestates aequivocae sunt</I>, et ideo ad opposita non se habent.</P>
<P TITLE="Cajetanus, In Perihermeneias continuatio, lib. 2 l. 12 n. 2"><A NAME="90649"><SPAN CLASS="ref">[90649] Cajetanus, In Perihermeneias continuatio, lib. 2 l. 12 n. 2 </SPAN></A>Deinde declarans qualis sit ista potestas aequivoce dicta, subdit divisionem usitatam possibilis per quam hoc scitur, dicens: possibile enim non uno modo dicitur, sed duobus. Et uno quidem modo dicitur possibile eo quod verum est ut in actu, idest ut actualiter est; ut, possibile est ambulare, quando ambulat iam: et omnino, idest universaliter possibile est esse, quoniam est actu iam quod possibile dicitur. Secundo modo autem possibile dicitur aliquid non ea ratione quia est actualiter, sed quia forsitan aget, idest quia potest agere; ut possibile est ambulare, quoniam ambulabit. Ubi advertendum est quod ex divisione bimembri possibilis divisionem supra positam potentiae declaravit a posteriori. Possibile enim a potentia dicitur: sub primo siquidem membro possibilis innuit potentias aequivoce; sub secundo autem potentias univoce, activas scilicet et passivas. Intendebat ergo quod quia possibile dupliciter dicitur, quod etiam potestas duplex est. Declaravit autem potestates aequivocas ex uno earum membro tantum, scilicet ex his quae dicuntur possibilia quia sunt, quia hoc sat erat suo proposito.</P>
<P TITLE="Cajetanus, In Perihermeneias continuatio, lib. 2 l. 12 n. 3"><A NAME="90650"><SPAN CLASS="ref">[90650] Cajetanus, In Perihermeneias continuatio, lib. 2 l. 12 n. 3 </SPAN></A>Deinde cum dicit: et haec quidem etc., assignat differentiam inter utranque potentiam, et ait quod potentia haec ultimo dicta physica, est in solis illis rebus, quae sunt mobiles; illa autem est et in rebus mobilibus et immobilibus. Possibile siquidem a potentia dictum eo quod possit agere, non tamen agit, inveniri non potest absque mutabilitate eius, quod sic posse dicitur. Si enim nunc potest agere et non agit, si agere debet, oportet quod mutetur de otio ad operationem. Id autem quod possibile dicitur eo quod est, nullam mutabilitatem exigit in eo quod sic possibile dicitur. Esse namque in actu, quod talem possibilitatem fundat, invenitur et in rebus necessariis, et in immutabilibus, et in rebus mobilibus. Possibile ergo hoc, quod logicum vocatur, communius est illo quod physicum appellari solet.</P>
<P TITLE="Cajetanus, In Perihermeneias continuatio, lib. 2 l. 12 n. 4"><A NAME="90651"><SPAN CLASS="ref">[90651] Cajetanus, In Perihermeneias continuatio, lib. 2 l. 12 n. 4 </SPAN></A>Deinde subdit convenientiam inter utrunque possibile, dicens quod in utrisque potestatibus et possibilibus verum est non impossibile esse, scilicet, ipsum ambulare, quod iam actu ambulat seu agit, et quod iam ambulabile est; idest, in hoc conveniunt quod, sive dicatur possibile ex eo quod actu est, sive ex eo quod potest esse, de utroque verificatur non impossibile; et consequenter necessario verificatur possibile, quoniam ad non impossibile sequitur possibile. Hoc est secundum genus possibilis, respectu cuius Aristoteles supra dixit: <I>et primum quidem</I> etc., in quo non invenitur via ad utrunque oppositorum, hoc, inquam, est possibile quod iam actu est. Quod enim tali ratione possibile dicitur, iam determinatum est ex eo quod actu esse suppositum est. Non ergo possibile omne ad utrunque possibile est, sive loquamur de possibili physice, sive logice.</P>
<P TITLE="Cajetanus, In Perihermeneias continuatio, lib. 2 l. 12 n. 5"><A NAME="90652"><SPAN CLASS="ref">[90652] Cajetanus, In Perihermeneias continuatio, lib. 2 l. 12 n. 5 </SPAN></A>Deinde cum dicit: sic igitur possibile etc., applicat determinatam veritatem ad propositum. Et primo, concludendo ex dictis, declarat habitudinem utriusque possibilis ad necessarium, dicens quod hoc ergo possibile, scilicet physicum quod est in solis mobilibus, non est verum dicere et praedicare de necessario simpliciter: quia quod simpliciter necessarium est, non potest aliter esse. Possibile autem physicum potest sic et aliter esse, ut dictum est. Addit autem ly <I>simpliciter</I>, quoniam necessarium est multiplex. Quoddam enim est ad bene esse, quoddam ex suppositione: de quibus non est nostrum tractare, sed solummodo id insinuare. Quod ut praeservaret se ab illis modis necessarii qui non perfecte et omnino habent necessarii rationem, apposuit ly <I>simpliciter</I>. De tali enim necessario possibile physicum non verificatur. Alterum autem possibile logicum, quod in rebus immobilibus invenitur, verum est de illo enunciare, quoniam nihil necessitatis adimit. Et per hoc solvitur ratio inducta ad partem negativam quaestionis. Peccabat siquidem in hoc, quod ex necessario inferebat possibile ad utrunque quod convertitur in oppositam qualitatem.</P>
<P TITLE="Cajetanus, In Perihermeneias continuatio, lib. 2 l. 12 n. 6"><A NAME="90653"><SPAN CLASS="ref">[90653] Cajetanus, In Perihermeneias continuatio, lib. 2 l. 12 n. 6 </SPAN></A>Deinde respondet quaestioni formaliter intendens quod affirmativa pars quaestionis tenenda sit, quod scilicet ad necessarium sequitur possibile; et assignat causam. Quia ad partem subiectivam sequitur constructive suum totum universale; sed necessarium est pars subiectiva possibilis: quia possibile dividitur in logicum et physicum, et sub logico comprehenditur necessarium; ergo ad necessarium sequitur possibile. Unde dicit: <I>quare, quoniam partem</I>, scilicet subiectivam, suum totum universale sequitur, illud quod ex necessitate est, idest necessarium, tamquam partem subiectivam, consequitur posse esse, idest possibile, tamquam totum universale. <I>Sed non omnino</I>, idest sed non ita quod omnis species possibilis sequatur; sicut ad hominem sequitur animal, sed non omnino, idest non secundum omnes suas partes subiectivas sequitur ad hominem: non enim valet: est homo, ergo est animal irrationale. Et per hoc confirmata ratione adducta ad partem affirmativam, expressius solvit rationem adductam ad partem negativam, quae peccabat secundum fallaciam consequentis, inferens ex necessario possibile, descendendo ad unam possibilis speciem, ut de se patet.</P>
<P TITLE="Cajetanus, In Perihermeneias continuatio, lib. 2 l. 12 n. 7"><A NAME="90654"><SPAN CLASS="ref">[90654] Cajetanus, In Perihermeneias continuatio, lib. 2 l. 12 n. 7 </SPAN></A>Deinde cum dicit: et est fortasse quidem etc., ordinat easdem modalium consequentias alio situ, praeponendo necessarium omnibus aliis modis. Et circa hoc duo facit: primo, proponit quod intendit; secundo, assignat causam dicti ordinis; ibi: manifestum est autem et cetera. Dicit ergo: <I>et est fortasse principium omnium enunciationum modalium vel esse vel non esse</I>, idest, affirmativarum vel negativarum, necessarium et non necessarium. Et oportet considerare alia, scilicet, possibile contingere et impossibile esse, <I>sicut horum</I>, scilicet, necessarii et non necessarii, <I>consequentia</I>, hoc modo: consequentiae enunciationum modalium secundum quatuor ordines alio convenienti situ ab Aristotele positae et ordinatae: (Figura). Vides autem hic nihil immutatum, nisi quod necessariae quae ultimum locum tenebant, primum sortitae sunt. Quod vero dixit <I>fortasse</I>, non dubitantis, sed absque determinata ratione rem proponentis est.</P>
<P TITLE="Cajetanus, In Perihermeneias continuatio, lib. 2 l. 12 n. 8"><A NAME="90655"><SPAN CLASS="ref">[90655] Cajetanus, In Perihermeneias continuatio, lib. 2 l. 12 n. 8 </SPAN></A>Deinde cum dicit: manifestum est autem etc., intendit assignare causam dicti ordinis. Et primo, assignat causam, quare praeposuerit necessarium possibili tali ratione. Sempiternum est prius temporali; sed necessarium dicit sempiternitatem (quia dicit esse in actu, excludendo omnem mutabilitatem, et consequenter temporalitatem, quae sine motu non est imaginabilis), possibile autem dicit temporalitatem (quia non excludit quin possit esse et non esse); ergo necesse merito prius ponitur quam possibile. Unde dicit, proponendo minorem: <I>manifestum est autem ex his quae dicta sunt</I> etc., tractando de necessario: quoniam id quod ex necessitate est, secundum actum est totaliter, scilicet quia omnem excludit mutabilitatem et potentiam ad oppositum: si enim mutari posset in oppositum aliquo modo, iam non esset necessarium. Deinde subdit maiorem per modum antecedentis conditionalis: quare si priora sunt sempiterna temporalibus et cetera. Ultimo ponit conclusionem: et quae actu sunt omnino, scilicet necessaria, priora sunt potestate, idest possibilibus, quae omnino actu esse non possunt, licet compatiantur.</P>
<P TITLE="Cajetanus, In Perihermeneias continuatio, lib. 2 l. 12 n. 9"><A NAME="90656"><SPAN CLASS="ref">[90656] Cajetanus, In Perihermeneias continuatio, lib. 2 l. 12 n. 9 </SPAN></A>Deinde cum dicit: et hae quidem etc., assignat causam totius ordinis a se inter modales statuti, tali ratione. Universi triplex est gradus. Quaedam sunt actu sine potestate, idest sine admixta potentia, ut primae substantiae, non illae quas in praesenti diximus primas, eo quod principaliter et maxime substent, sed illae quae sunt primae, quia omnium rerum sunt causae, intelligentiae scilicet. Alia sunt actu cum possibilitate, ut omnia mobilia, quae secundum id quod habent de actu sunt priora natura seipsis secundum id quod habent de potentia, licet e contra sit, aspiciendo ordinem temporis. Sunt enim secundum id quod habent de potentia priora tempore seipsis secundum id quod habent de actu. Verbi gratia, Socrates prius secundum tempus poterat esse philosophus, deinde fuit actualiter philosophus. Potentia ergo praecedit actum secundum ordinem temporis in Socrate, ordine autem naturae, perfectionis et dignitatis e converso contingit. Prior enim secundum dignitatem, idest dignior et perfectior habebatur Socrates cum philosophus actualiter erat, quam cum philosophus esse poterat. Praeposterus est igitur ordo potentiae et actus in unomet, utroque ordine, scilicet, naturae et temporis attento. Alia vero nunquam sunt actu sed potestate tantum, ut motus, tempus, infinita divisio magnitudinis, et infinita augmentatio numeri. Haec enim, ut IX Metaphys. dicitur, nunquam exeunt in actum, quoniam eorum rationi repugnat. Nunquam enim aliquid horum ita est quin aliquid eius expectetur, et consequenter nunquam esse potest nisi in potentia. Sed de his alio tractandum est loco.</P>
<P TITLE="Cajetanus, In Perihermeneias continuatio, lib. 2 l. 12 n. 10"><A NAME="90657"><SPAN CLASS="ref">[90657] Cajetanus, In Perihermeneias continuatio, lib. 2 l. 12 n. 10 </SPAN></A>Nunc haec ideo dicta sint ut, inspecto ordine universi, appareat quod illum imitati sumus in nostro ordine. Posuimus siquidem primo necessarium, quod sonat actu esse sine potestate seu mutabilitate, imitando primum gradum universi. Locavimus secundo loco possibile et contingens, quorum utrunque sonat actum cum possibilitate, et sic servatur conformitas ad secundum gradum universi. Praeposuimus autem possibile et non contingens, quia possibile respicit actum, contingens autem secundum vim nominis respicit defectum causae, qui ad potentiam pertinet: defectus enim potentiam sequitur; et ex hoc conforme est secundae parti universi, in qua actus est prior potentia secundum naturam, licet non secundum tempus. Ultimum autem locum impossibili reservavimus, eo quod sonat nunquam fore, sicut et ultima universi pars dicta est illa, quae nunquam actu est. Pulcherrimus igitur ordo statutus est, quando divinus est observatus.</P>
<P TITLE="Cajetanus, In Perihermeneias continuatio, lib. 2 l. 12 n. 11"><A NAME="90658"><SPAN CLASS="ref">[90658] Cajetanus, In Perihermeneias continuatio, lib. 2 l. 12 n. 11 </SPAN></A>Quia autem suppositae modalium consequentiae nil aliud sunt quam aequipollentiae earum, quae ob varium negationis situm, qualitatem, vel quantitatem, vel utranque mutantis, fiunt; ideo ad completam notitiam consequentium se modalium, de earum qualitate et quantitate pauca admodum necessaria dicenda sunt. Quoniam igitur natura totius ex partium naturis consurgit, sciendum est quod subiectum enunciationis modalis et dicit esse vel non esse, et est dictum unicum, et continet in se subiectum dicti; praedicatum autem modalis enunciationis, modus scilicet, et totale praedicatum est (quia explicite vel implicite verbum continet, quod est semper nota eorum quae de altero praedicantur: propter quod Aristoteles dixit quod modus est ipsa appositio), et continet in se vim distributivam secundum partes temporis. Necessarium enim et impossibile distribuunt in omne tempus vel simpliciter vel tale; possibile autem et contingens pro aliquo tempore in communi.</P>
<P TITLE="Cajetanus, In Perihermeneias continuatio, lib. 2 l. 12 n. 12"><A NAME="90659"><SPAN CLASS="ref">[90659] Cajetanus, In Perihermeneias continuatio, lib. 2 l. 12 n. 12 </SPAN></A>Nascitur autem ex his quinque conditionibus duplex in qualibet modali qualitas, et triplex quantitas. Ex eo enim quod tam subiectum quam praedicatum modalis verbum in se habet, duplex qualitas fit, quarum altera vocatur qualitas dicti, altera qualitas modi. Unde et supra dictum est aliquam esse affirmativam de modo et non de dicto, et e converso. Ex eo vero quod subiectum modalis continet in se subiectum dicti, una quantitas consurgit, quae vocatur quantitas subiecti dicti: et haec distinguitur in universalem, particularem et singularem, sicut et quantitas illarum de inesse. Possumus enim dicere, Socratem, quemdam hominem, vel omnem hominem, vel nullum hominem, possibile est currere. Ex eo autem quod subiectum unius modalis dictum unum est, consurgit alia quantitas, vocata quantitas dicti; et haec unica est singularitas: secundum omne enim dictum cuiusque modalis singulare est istius universalis, scilicet dictum. Quod ex eo liquet quod cum dicimus, hominem esse album est possibile, exponitur sic, hoc dictum, hominem esse album, est possibile. Hoc dictum autem singulare est, sicut et, hic homo. Propterea et dicitur quod omnis modalis est singularis quoad dictum, licet quoad subiectum dicti sit universalis vel particularis. Ex eo autem quod praedicatum modalis, modus scilicet, vim distributivam habet, alia quantitas consurgit vocata quantitas modi seu modalis; et haec distinguitur in universalem et particularem.</P>
<P TITLE="Cajetanus, In Perihermeneias continuatio, lib. 2 l. 12 n. 13"><A NAME="90660"><SPAN CLASS="ref">[90660] Cajetanus, In Perihermeneias continuatio, lib. 2 l. 12 n. 13 </SPAN></A>Ubi diligenter duo attendenda sunt. Primum est quod hoc est singulare in modalibus, quod praedicatum simpliciter quantificat propositionem modalem, sicut et simpliciter qualificat. Sicut enim illa est simpliciter affirmativa, in qua modus affirmatur, et illa negativa, in qua modus negatur; ita illa est simpliciter universalis cuius modus est universalis, et illa particularis cuius modus est particularis. Et hoc quia modalis modi naturam sequitur. Secundum attendendum (quod est causa istius primi) est, quod praedicatum modalis, scilicet modus, non habet solam habitudinem praedicati respectu sui subiecti, scilicet esse et non esse, sed habitudinem syncategorematis distributivi, sed non secundum quantitatem partium subiectivarum ipsius subiecti, sed secundum quantitatem partium temporis eiusdem. Et merito. Sicut enim quia subiecti enunciationis de inesse propria quantitas est penes divisionem vel indivisionem ipsius subiecti (quia est nomen quod significat per modum substantiae, cuius quantitas est per divisionem continui: ideo signum quantificans in illis distribuit secundum partes subiectivas), ita quia subiecti enunciationis modalis propria quantitas est tempus (quia est verbum quod significat per modum motus, cuius propria quantitas est tempus), ideo modus quantificans distribuit ipsum suum subiectum, scilicet, esse vel non esse, secundum partes temporis. Unde subtiliter inspicienti apparebit quod quantitas ista modalis proprii subiecti modalis enunciationis quantitas est, scilicet, ipsius esse vel non esse. Ita quod illa modalis est simpliciter universalis, cuius proprium subiectum distribuitur pro omni tempore: vel simpliciter, ut, hominem esse animal est necessarium vel impossibile; vel accepto, ut, hominem currere hodie, vel, dum currit, est necessarium vel impossibile. Illa vero est particularis, in qua non pro omni, sed aliquo tempore distributio fit in communi tantum; ut, hominem esse animal, est possibile vel contingens. Est ergo et ista modalis quantitas subiecti sui passio (sicut et universaliter quantitas se tenet ex parte materiae), sed derivatur a modo, non in quantum praedicatum est (quod, ut sic, tenetur formaliter), sed in quantum syncategorematis officio fungitur, quod habet ex eo quod proprie modus est.</P>
<P TITLE="Cajetanus, In Perihermeneias continuatio, lib. 2 l. 12 n. 14"><A NAME="90661"><SPAN CLASS="ref">[90661] Cajetanus, In Perihermeneias continuatio, lib. 2 l. 12 n. 14 </SPAN></A>Sunt igitur modalium (de propria earum quantitate loquendo) aliae universales affirmativae, ut illae de necessario, quia distribuunt ad semper esse; aliae universales negativae, ut illae de impossibili, quia distribuunt ad nunquam esse; aliae particulares affirmativae, ut illae de possibili et contingenti, quia distribuunt utrunque ad aliquando esse; aliae particulares negativae, ut illae de non necesse et non impossibili, quia distribuunt ad aliquando non esse: sicut in illis de inesse, omnis, nullus, quidam, non omnis, non nullus, similem faciunt diversitatem. Et quia, ut dictum est, haec quantitas modalium est inquantum modales sunt, et de his, inquantum huiusmodi, praesens tractatus fit ab Aristotele; idcirco aequipollentiae, seu consequentiae earum, ordinatae sunt negationis vario situ, quemadmodum aequipollentiae illarum de inesse: ut scilicet, negatio praeposita modo faciat aequipollere suae contradictoriae; negatio autem modo postposita, posita autem dicti verbo, suae aequipollere contrariae facit; praeposita vero et postposita suae subalternae, ut videre potes in consequentiarum figura ultimo ab Aristotele formata. In qua, tali praeformata oppositionum figura, clare videbis omnes se mutuo consequentes, secundum alteram trium regularum aequipollere, et consequenter, totum primum ordinem secundo contrarium, tertio contradictorium, quarto vero subalternum. (Figura).</P>
<BR>
<DIV CLASS="D">Lectio 13</DIV>
<P TITLE="Cajetanus, In Perihermeneias continuatio, lib. 2 l. 13 n. 1"><A NAME="90662"><SPAN CLASS="ref">[90662] Cajetanus, In Perihermeneias continuatio, lib. 2 l. 13 n. 1 </SPAN></A>Postquam determinatum est de enunciatione secundum quod diversificatur tam ex additione facta ad terminos, quam ad compositionem eius, hic secundum divisionem a s. Thoma in principio huius secundi factam, intendit Aristoteles tractare quandam quaestionem circa oppositiones enunciationum provenientes ex eo quod additur aliquid simplici enunciationi. Et circa hoc quatuor facit: primo, movet quaestionem secundo, declarat quod haec quaestio dependet ab una alia quaestione praetractanda; ibi: nam si ea, quae sunt in voce etc.; tertio, determinat illam aliam quaestionem; ibi: nam arbitrari etc.; quarto, redit ad respondendum quaestioni primo motae; ibi: quare si in opinione et cetera. Quaestio quam movere intendit est: utrum affirmativae enunciationi contraria sit negatio eiusdem praedicati, an affirmatio de praedicato contrario seu privativo? Unde dicit: <I>utrum contraria est affirmatio negationi contradictoriae</I>, scilicet, et universaliter oratio affirmativa orationi negativae; ut, affirmativa oratio quae dicit, <I>omnis homo est iustus</I>, illi contraria sit orationi negativae, <I>nullus homo est iustus</I>, aut illi, <I>omnis homo est iniustus</I>, quae est affirmativa de praedicato privativo? Et similiter ista affirmatio, <I>Callias est iustus</I>, est ne contraria illi contradictoriae negationi, <I>Callias non est iustus</I>, aut illi, <I>Callias est iniustus</I>, quae est affirmativa de praedicato privativo?</P>
<P TITLE="Cajetanus, In Perihermeneias continuatio, lib. 2 l. 13 n. 2"><A NAME="90663"><SPAN CLASS="ref">[90663] Cajetanus, In Perihermeneias continuatio, lib. 2 l. 13 n. 2 </SPAN></A>Ad evidentiam tituli huius quaestionis, quia hactenus indiscusse ab aliis est relictus, considerare oportet quod cum in enunciatione sint duo, scilicet ipsa enunciatio seu significatio et modus enunciandi seu significandi, duplex inter enunciationes fieri potest oppositio, una ratione ipsius enunciationis, altera ratione modi enunciandi. Si modos enunciandi attendimus, duas species oppositionis in latitudine enunciationum inveniemus, contrarietatem scilicet et contradictionem. Divisae enim superius sunt enunciationes oppositae in contrarias et contradictorias. Contradictio inter enunciationes ratione modi enunciandi est quando idem praedicatur de eodem subiecto contradictorio modo enunciandi; ut sicut unum contradictorium nil ponit, sed alterum tantum destruit, ita una enunciatio nil asserit, sed id tantum quod altera enunciabat destruit. Huiusmodi autem sunt omnes quae contradictoriae vocantur, scilicet, <I>omnis homo est iustus, non omnis homo est iustus, Socrates est iustus, Socrates non est iustus</I>, ut de se patet. Et ex hoc provenit quod non possunt simul verae aut falsae esse, sicut nec duo contradictoria. Contrarietas vero inter enunciationes ratione modi enunciandi est quando idem praedicatur de eodem subiecto contrario modo enunciandi; ut sicut unum contrariorum ponit materiam sibi et reliquo communem in extrema distantia sub illo genere, ut patet de albo et nigro, ita una enunciatio ponit subiectum commune sibi et suae oppositae in extrema distantia sub illo praedicato. Huiusmodi quoque sunt omnes illae quae contrariae in figura appellantur, scilicet, <I>omnis homo est iustus, omnis homo non est iustus</I>. Hae enim faciunt subiectum, scilicet hominem, maxime distare sub iustitia, dum illa enunciat iustitiam inesse homini, non quocunque modo, sed universaliter; ista autem enunciat iustitiam abesse homini, non qualitercunque, sed universaliter. Maior enim distantia esse non potest quam ea, quae est inter totam universitatem habere aliquid et nullum de universitate habere illud. Et ex hoc provenit quod non possunt esse simul verae, sicut nec contraria possunt eidem simul inesse; et quod possunt esse simul falsae, sicut et contraria simul non inesse eidem possunt. Si vero ipsam enunciationem sive eius significationem attendamus secundum unam tantum oppositionis speciem, in tota latitudine enunciationum reperiemus contrarietatem, scilicet secundum veritatem et falsitatem: quia duarum enunciationum significationes entia positiva sunt, ac per hoc neque contradictorie neque privative opponi possunt, quia utriusque oppositionis alterum extremum est formaliter non ens. Et cum nec relative opponantur, ut clarum est, restat ut nonnisi contrarie opponi possunt.</P>
<P TITLE="Cajetanus, In Perihermeneias continuatio, lib. 2 l. 13 n. 3"><A NAME="90664"><SPAN CLASS="ref">[90664] Cajetanus, In Perihermeneias continuatio, lib. 2 l. 13 n. 3 </SPAN></A>Consistit autem ista contrarietas in hoc quod duarum enunciationum altera alteram non compatitur vel in veritate vel in falsitate, praesuppositis semper conditionibus contrariorum, scilicet quod fiant circa idem et in eodem tempore. Patere quoque potest talem oppositionem esse contrarietatem ex natura conceptionum animae componentis et dividentis, quarum singulae sunt enunciationes. Conceptiones siquidem animae adaequatae nullo alio modo opponuntur conceptionibus inadaequatis nisi contrarie, et ipsae conceptiones inadaequatae, si se mutuo expellunt, contrariae quoque dicuntur. Unde verum et falsum, contrarie opponi probatur a s. Thoma in I parte, qu. 17. Sicut ergo hic, ita et in enunciationibus ipsae significationes adaequatae contrarie opponuntur inadaequatis, idest verae falsis; et ipsae inadaequatae, idest falsae, contrarie quoque opponuntur inter se, si contingat quod se non compatiantur, salvis semper contrariorum conditionibus. Est igitur in enunciationibus duplex contrarietas, una ratione modi, altera ratione significationis, et unica contradictio, scilicet ratione modi. Et, ut confusio vitetur, prima contrarietas vocetur contrarietas modalis, secunda contrarietas formalis. Contradictio autem non ad confusionis vitationem quia unica est, sed ad proprietatis expressionem contradictio modalis vocari potest. Invenitur autem contrarietas formalis enunciationum inter omnes contradictorias, quia contradictoriarum altera alteram semper excludit; et inter omnes contrarias modaliter quoad veritatem, quia non possunt esse simul verae, licet non inveniatur inter omnes quoad falsitatem, quia possunt esse simul falsae.</P>
<P TITLE="Cajetanus, In Perihermeneias continuatio, lib. 2 l. 13 n. 4"><A NAME="90665"><SPAN CLASS="ref">[90665] Cajetanus, In Perihermeneias continuatio, lib. 2 l. 13 n. 4 </SPAN></A>Quia igitur Aristoteles in hac quaestione loquitur de contrarietate enunciationum quae se extendit ad contrarias modaliter, et contradictorias, ut patet in principio et in fine quaestionis (in principio quidem, quia proponit utrasque contradictorias dicens: <I>affirmatio negationi</I> etc.; et contrarias modaliter dicens: <I>et oratio orationi</I> etc., unde et exempla utrarunque statim subdit, ut patet in littera. In fine vero, quia ibi expresse quam conclusit esse contrariam affirmativae universali verae dividit, in contrariam modaliter universalem negativam, scilicet, et contradictoriam: quae divisio falsitate non careret, nisi conclusisset contrariam formaliter, ut de se patet), quia, inquam, sic accipit contrarietatem, ideo de contrarietate formali enunciationum quaestio intelligenda est. Et est quaestio valde subtilis, necessaria et adhuc nullo modo superius tacta. Est igitur titulus quaestionis; utrum affirmativae verae contraria formaliter sit negativa falsa eiusdem praedicati, aut affirmativa falsa de praedicato, vel contrario? Et sic patet quis sit sensus tituli, et quare non movet quaestionem de quacunque alia oppositione enunciationum (quia scilicet nulla alia in eis formaliter invenitur), et quod accipit contrarietatem proprie et strictissime, licet talis contrarietas inveniatur inter contradictorias modaliter et contrarias modaliter. Dictum vero fuit a s. Thoma provenire hanc dubitationem ex eo quod additur aliquid simplici enunciationi, quia si tantum simplices, idest, de secundo adiacente enunciationes attendantur, non habet haec quaestio radicem. Quia autem simplici enunciationi, idest subiecto et verbo substantivo, additur aliquid, scilicet praedicatum, nascitur dubitatio circa oppositionem, an illud additum in contrariis debeat esse illudmet praedicatum, negatione apposita verbo, an debeat esse praedicatum contrarium seu privativum, absque negatione praeposita verbo.</P>
<P TITLE="Cajetanus, In Perihermeneias continuatio, lib. 2 l. 13 n. 5"><A NAME="90666"><SPAN CLASS="ref">[90666] Cajetanus, In Perihermeneias continuatio, lib. 2 l. 13 n. 5 </SPAN></A>Deinde cum dicit: nam si ea etc., declarat unde sumenda sit decisio huius quaestionis. Et duo facit: quia primo declarat quod haec quaestio dependet ex una alia quaestione, ex illa scilicet: utrum opinio, idest conceptio animae, in secunda operatione intellectus, vera, contraria sit opinioni falsae negativae eiusdem praedicati, an falsae affirmativae contrarii sive privativi. Et assignat causam, quare illa quaestio dependet ex ista, quia scilicet enunciationes vocales sequuntur mentales, ut effectus adaequati causas proprias, et ut significata signa adaequata, et consequenter similis est in hoc utraque natura. Unde inchoans ab hac causa ait: <I>nam si ea quae sunt in voce sequuntur ea, quae sunt in anima</I>, ut dictum est in principio I libri, et illic, idest in anima, opinio contrarii praedicati circa idem subiectum est contraria illi alteri, quae affirmat reliquum contrarium de eodem (cuiusmodi sunt istae mentales enunciationes, <I>omnis homo est iustus, omnis homo est iniustus</I>); si ita inquam est, etiam et in his affirmationibus quae sunt in voce, idest vocaliter sumptis, necesse est similiter se habere, ut scilicet sint contrariae duae affirmativae de eodem subiecto et praedicatis contrariis. Quod si neque illic, idest in anima, opinatio contrarii praedicati, contrarietatem inter mentales enunciationes constituit, nec affirmatio vocalis affirmationi vocali contraria erit de contrario praedicato, sed magis affirmationi contraria erit negatio eiusdem praedicati.</P>
<P TITLE="Cajetanus, In Perihermeneias continuatio, lib. 2 l. 13 n. 6"><A NAME="90667"><SPAN CLASS="ref">[90667] Cajetanus, In Perihermeneias continuatio, lib. 2 l. 13 n. 6 </SPAN></A>Dependet ergo mota quaestio ex ista alia sicut effectus ex causa. Propterea et concludendo addit secundum, quod scilicet de hac quaestione prius tractandum est, ut ex causa cognita effectus innotescat dicens: <I>quare considerandum est, opinio vera cui opinioni falsae contraria est: utrum negationi falsae an certe ei affirmationi falsae, quae contrarium esse opinatur</I>. Et ut exemplariter proponatur, dico hoc modo: sunt tres opiniones de bono, puta vita: quaedam enim est ipsius boni opinio vera, quoniam bonum est, puta, quod vita sit bona; alia vero falsa negativa, scilicet, quoniam bonum non est, puta, quod vita non sit bona; alia item falsa affirmativa contrarii, scilicet, quoniam malum est, puta, quod vita sit mala. Quaeritur ergo quae harum falsarum contraria est verae?</P>
<P TITLE="Cajetanus, In Perihermeneias continuatio, lib. 2 l. 13 n. 7"><A NAME="90668"><SPAN CLASS="ref">[90668] Cajetanus, In Perihermeneias continuatio, lib. 2 l. 13 n. 7 </SPAN></A>Quod autem subdidit: <I>et si est una, secundum quam contraria est</I>, tripliciter legi potest. Primo, dubitative, ut sit pars quaestionis; et tunc est sensus: quaeritur quae harum falsarum contraria est verae: et simul quaeritur, si est tantum una harum falsarum secundum quam fiat contraria ipsi verae: quia cum unum uni sit contrarium, ut dicitur in X metaphysicae, quaerendo quae harum sit contraria, quaeremus etiam an una earum sit contraria. Alio modo, potest legi adversative, ut sit sensus: quaeritur quae harum sit contraria; quamquam sciamus quod non utraque sed una earum est secundum quam fit contrarietas. Tertio modo, potest legi dividendo hanc particulam, <I>et si est una</I>, ab illa sequenti, <I>secundum quam contraria est</I>; et tunc prima pars expressive, secunda vero dubitative legitur; et est sensus: quaeritur quae harum falsarum contraria est verae, non solum si istae duae falsae inter se differunt in consequendo, sed etiam si utraque est una, idest alteri indivisibiliter unita, quaeritur secundum quam fit contrarietas. Et hoc modo exponit Boethius, dicens quod Aristoteles apposuit haec verba propter contraria immediata, in quibus non differt contrarium a privativo. Inter contraria enim mediata et immediata haec est differentia, quod in immediatis a privativo contrarium non infertur. Non enim valet, corpus colorabile est non album, ergo est nigrum: potest enim esse rubrum. In immediatis autem valet; verbi gratia: animal est non sanum, ergo infirmum; numerus est non par, ergo impar. Voluit ergo Aristoteles exprimere quod nunc, cum quaerimus quae harum falsarum, scilicet negativae et affirmativae contrarii, sit contraria affirmativae verae, quaerimus universaliter sive illae duae falsae indivisibiliter se sequantur, sive non.</P>
<P TITLE="Cajetanus, In Perihermeneias continuatio, lib. 2 l. 13 n. 8"><A NAME="90669"><SPAN CLASS="ref">[90669] Cajetanus, In Perihermeneias continuatio, lib. 2 l. 13 n. 8 </SPAN></A>Deinde cum dicit: nam arbitrari, prosequitur hanc secundam quaestionem. Et circa hoc quatuor facit. Primo, declarat quod contrarietas opinionum non attenditur penes contrarietatem materiae, circa quam versantur, sed potius penes oppositionem veri vel falsi; secundo, declarat quod non penes quaecunque opposita secundum veritatem et falsitatem est contrarietas opinionum; ibi: si ergo boni etc.; tertio, determinat quod contrarietas opinionum attenditur penes per se primo opposita secundum veritatem et falsitatem tribus rationibus; ibi: sed in quibus primo fallacia etc.; quarto declarat hanc determinationem inveniri in omnibus veram; ibi: manifestum est igitur et cetera. Dicit ergo proponens intentam conclusionem, quod falsum est arbitrari opiniones definiri seu determinari debere contrarias ex eo quod contrariorum obiectorum sunt. Et adducit ad hoc duplicem rationem. Prima est: opiniones contrariae non sunt eadem opinio; sed contrariorum eadem est fortasse opinio; ergo opiniones non sunt contrariae ex hoc quod contrariorum sunt. Secunda est: opiniones contrariae non sunt simul verae; sed opiniones contrariorum, sive plures, sive una, sunt simul verae quandoque; ergo opiniones non sunt contrariae ex hoc quod contrariorum sunt. Harum rationum, suppositis maioribus, ponit utriusque minoris declarationem simul, dicens: <I>boni enim, quoniam bonum est, et mali, quoniam malum est, eadem fortasse opinio est</I>, quoad primam. Et subdit esse <I>vera</I>, sive plures sive una sit, quoad secundam. Utitur autem dubitativo adverbio et disiunctione, quia non est determinandi locus an contrariorum eadem sit opinio, et quia aliquo modo est eadem et aliquo modo non. Si enim loquamur de habituali opinione, sic eadem est; si autem de actuali, sic non eadem est. Alia siquidem mentalis compositio actualiter fit, concipiendo bonum esse bonum, et alia concipiendo malum esse malum, licet eodem habitu utrunque cognoscamus, illud per se primo, et hoc secundario, ut dicitur IX metaphysicae. Deinde subdit quod ista quae ad declarationem minorum sumpta sunt, scilicet bonum et malum, contraria sunt etiam contrarietate sumpta stricte in moralibus, ac per hoc congrua usi sumus declaratione. Ultimo inducit conclusionem. Sed non in eo quod contrariorum opiniones sunt, contrariae sunt, sed magis in eo quod contrariae, idest, sed potius censendae sunt opiniones contrariae ex eo quod contrariae adverbialiter, scilicet contrario modo, idest vere et false enunciant. Et sic patet primum.</P>
<P TITLE="Cajetanus, In Perihermeneias continuatio, lib. 2 l. 13 n. 9"><A NAME="90670"><SPAN CLASS="ref">[90670] Cajetanus, In Perihermeneias continuatio, lib. 2 l. 13 n. 9 </SPAN></A>Si ergo boni et cetera. Quia dixerat quod contrarietas opinionum accipitur secundum oppositionem veritatis et falsitatis earum, declarat modo quod non quaecunque secundum veritatem et falsitatem oppositae opiniones sunt contrariae, tali ratione. De bono, puta, de iustitia, quatuor possunt opiniones haberi, scilicet quod iustitia est bona, et quod non est bona, et quod est fugibilis, et quod est non appetibilis. Quarum prima est vera, reliquae sunt falsae. Inter quas haec est diversitas quod, prima negat idem praedicatum quod vera affirmabat; secunda affirmat aliquid aliud quod bono non inest; tertia negat id quod bono inest, non tamen illud quod vera affirmabat. Tunc sic. Si omnes opiniones secundum veritatem et falsitatem sunt contrariae, tunc uni, scilicet verae opinioni non solum multa sunt contraria, sed etiam infinita: quod est impossibile, quia unum uni est contrarium. Tenet consequentia, quia possunt infinitae imaginari opiniones falsae de una re similes ultimis falsis opinionibus adductis, affirmantes, scilicet ea quae non insunt illi, et negantes ea quae illi quocunque modo coniuncta sunt: utraque namque indeterminata esse et absque numero constat. Possumus enim opinari quod iustitia est quantitas, quod est relatio, quod est hoc et illud; et similiter opinari quod iustitia non sit qualitas, non sit appetibilis, non sit habitus. Unde ex supradictis in propositione quaestionis, inferens pluralitatem falsarum contra unam veram, ait: <I>si ergo est opinatio vera boni</I>, puta iustitiae, <I>quoniam est bonum</I>; et si est etiam falsa opinatio negans idem, scilicet, <I>quoniam non est quid bonum</I>; est vero et tertia opinatio falsa quoque, affirmans aliquid aliud inesse illi, quod non inest nec inesse potest, puta, quod iustitia sit fugibilis, quod sit illicita; et hinc intelligitur quarta falsa quoque, quae scilicet negat aliquid aliud ab eo quod vera opinio affirmat inesse iustitiae, quod tamen inest, ut puta quod non sit qualitas, quod non sit virtus; si ita inquam est, nulla aliarum falsarum ponenda est contraria opinioni verae. Et exponens quid demonstret per ly <I>aliarum</I>, subdit: <I>neque quaecunque opinio opinatur esse quod non est</I>, ut tertii ordinis opiniones faciunt: <I>neque quaecunque opinio opinatur non esse quod est</I>, ut quarti ordinis opiniones significant. Et causam subdit: <I>infinitae enim utraeque sunt, et quae esse opinantur quod non est, et quae non esse quod est</I>, ut supra declaratum fuit. Non ergo quaecunque opiniones oppositae secundum veritatem et falsitatem contrariae sunt. Et sic patet secundum.</P>
<BR>
<DIV CLASS="D">Lectio 14</DIV>
<P TITLE="Cajetanus, In Perihermeneias continuatio, lib. 2 l. 14 n. 1"><A NAME="90671"><SPAN CLASS="ref">[90671] Cajetanus, In Perihermeneias continuatio, lib. 2 l. 14 n. 1 </SPAN></A>Quia subtili indagatione ostendit quod nec materiae contrarietas, nec veri falsique qualiscunque oppositio contrarietatem opinionum constituit, sed quod aliqua veri falsique oppositio id facit, ideo nunc determinare intendit qualis sit illa veri falsique oppositio, quae opinionum contrarietatem constituit. Ex hoc enim directe quaestioni satisfit. Et intendit quod sola oppositio opinionum secundum affirmationem et negationem eiusdem de eodem etc. constituit contrarietatem earum. Unde intendit probare istam conclusionem per quam ad quaesitum respondet: opiniones oppositae secundum affirmationem et negationem eiusdem de eodem sunt contrariae; et consequenter illae, quae sunt oppositae secundum affirmationem contrariorum praedicatorum de eodem, non sunt contrariae, quia sic affirmativa vera haberet duas contrarias, quod est impossibile. Unum enim uni est contrarium.</P>
<P TITLE="Cajetanus, In Perihermeneias continuatio, lib. 2 l. 14 n. 2"><A NAME="90672"><SPAN CLASS="ref">[90672] Cajetanus, In Perihermeneias continuatio, lib. 2 l. 14 n. 2 </SPAN></A>Probat autem istam conclusionem tribus rationibus. Prima est: opiniones in quibus primo est fallacia sunt contrariae; opiniones oppositae secundum affirmationem et negationem eiusdem de eodem sunt in quibus primo est fallacia; ergo opiniones oppositae secundum affirmationem et negationem eiusdem de eodem sunt contrariae. Sensus maioris est: opiniones quae primo ordine naturae sunt termini fallaciae, idest deceptionis seu erroris, sunt contrariae: sunt enim, cum quis fallitur seu errat, duo termini, scilicet a quo declinat, et ad quem labitur. Huius rationis in littera primo ponitur maior, cum dicitur: <I>sed in quibus primo fallacia est</I>; adversative enim continuans sermonem supradictis, insinuavit non tot enumeratas opiniones esse contrarias, sed eas in quibus primo fallacia est modo exposito. Deinde subdit probationem minoris talem: eadem proportionaliter sunt, ex quibus sunt generationes et ex quibus sunt fallaciae; sed generationes sunt ex oppositis secundum affirmationem et negationem; ergo et fallaciae sunt ex oppositis secundum affirmationem et negationem. Quod erat assumptum in minore. Unde ponens maiorem huius prosyllogismi, ait: <I>haec autem</I>, scilicet fallacia, <I>est ex his</I>, scilicet terminis, proportionaliter tamen, <I>ex quibus sunt et generationes</I>. Et subsumit minorem: <I>ex oppositis vero</I>, scilicet secundum affirmationem et negationem, et generationes fiunt. Et demum concludit: <I>quare etiam fallacia</I>, scilicet, est ex oppositis secundum affirmationem et negationem eiusdem de eodem.</P>
<P TITLE="Cajetanus, In Perihermeneias continuatio, lib. 2 l. 14 n. 3"><A NAME="90673"><SPAN CLASS="ref">[90673] Cajetanus, In Perihermeneias continuatio, lib. 2 l. 14 n. 3 </SPAN></A>Ad evidentiam huius probationis scito quod idem faciunt in processu intellectus cognitio et fallacia seu error, quod in processu naturae generatio et corruptio. Sicut namque perfectiones naturales generationibus acquiruntur, corruptionibus desinunt; ita cognitione perfectiones intellectuales acquiruntur, erroribus autem seu deceptionibus amittuntur. Et ideo, sicut tam generatio quam corruptio est inter affirmationem et negationem, ut proprios terminos, ut dicit V Physic.; ita tam cognoscere aliquid, quam falli circa illud, est inter affirmationem et negationem, ut proprios terminos: ita quod id ad quod primo attingit cognoscens aliquid in secunda operatione intellectus est veritatis affirmatio, et quod per se primo abiicitur est illius negatio. Et similiter quod per se primo perdit qui fallitur est veritatis affirmatio, et quod primo incurrit est veritatis negatio. Recte ergo dixit quod iidem sunt termini inter quos primo est generatio, et illi inter quos est primo fallacia, quia utrobique termini sunt affirmatio et negatio.</P>
<P TITLE="Cajetanus, In Perihermeneias continuatio, lib. 2 l. 14 n. 4"><A NAME="90674"><SPAN CLASS="ref">[90674] Cajetanus, In Perihermeneias continuatio, lib. 2 l. 14 n. 4 </SPAN></A>Deinde cum dicit: si ergo quod bonum est etc., intendit probare maiorem principalis rationis. Et quia iam declaravit quod ea, in quibus primo est fallacia, sunt affirmatio et negatio, ideo utitur, loco maioris probandae, scilicet, opiniones in quibus primo est fallacia, sunt contrariae, sua conclusione, scilicet, opiniones oppositae secundum affirmationem et negationem eiusdem sunt contrariae. Aequivalere enim iam declaratum est. Fecit autem hoc consuetae brevitati studens, quoniam sic procedendo, et probat maiorem, et respondet directe quaestioni, et applicat ad propositum simul. Probat ergo loco maioris conclusionem principaliter intentam quaestionis, hanc, scilicet: opiniones oppositae secundum affirmationem et negationem eiusdem sunt contrariae; et non illae, quae sunt oppositae secundum contrariorum affirmationem de eodem. Et intendit talem rationem. Opinio vera et eius magis falsa sunt contrariae opiniones; oppositae secundum affirmationem et negationem sunt vera et eius magis falsa; ergo opiniones oppositae secundum affirmationem et negationem sunt contrariae. Maior probatur ex eo quod, quae plurimum distant circa idem sunt contraria; vera autem et eius magis falsa plurimum distant circa idem, ut patet. Minor vero probatur ex eo quod opposita secundum negationem eiusdem de eodem est per se falsa respectu suae affirmationis verae. Opinio autem per se falsa magis falsa est quacunque alia. Unumquodque enim quod est per se tale, magis tale est quolibet quod est per aliud tale.</P>
<P TITLE="Cajetanus, In Perihermeneias continuatio, lib. 2 l. 14 n. 5"><A NAME="90675"><SPAN CLASS="ref">[90675] Cajetanus, In Perihermeneias continuatio, lib. 2 l. 14 n. 5 </SPAN></A>Unde ad suprapositas opiniones in propositione quaestionis rediens, ut ex illis exemplariter clarius intentum ostendat, a probatione minoris inchoat tali modo. Sint quatuor opiniones, duae verae, scilicet, bonum est bonum, bonum non est malum, et duae falsae, scilicet, bonum non est bonum, et, bonum est malum. Clarum est autem quod prima vera est ratione sui, secunda autem est vera secundum accidens, idest, ratione alterius, quia scilicet non esse malum est coniunctum ipsi bono: ideo enim ista est vera, bonum non est malum, quia bonum est bonum, et non e contra; ergo prima quae est secundum se vera, est magis vera quam secunda: quia in unoquoque genere quae secundum se est vera est magis vera. Illae autem duae falsae eodem modo censendae sunt, quod scilicet magis falsa est, quae secundum se est falsa. Unde quia prima earum, scilicet, bonum non est bonum, quae est negativa, est per se et non ratione alterius falsa, relata ad illam affirmativam, bonum est bonum; et secunda, scilicet, bonum est malum, quae est affirmativa contrarii, ad eamdem relata est falsa per accidens, idest ratione alterius (ista enim, scilicet, bonum est malum, non immediate falsificatur ab illa vera, scilicet bonum est bonum, sed mediante illa alia falsa, scilicet, bonum non est bonum); idcirco magis falsa respectu affirmationis verae est negatio eiusdem quam affirmatio contrarii. Quod erat assumptum in minore.</P>
<P TITLE="Cajetanus, In Perihermeneias continuatio, lib. 2 l. 14 n. 6"><A NAME="90676"><SPAN CLASS="ref">[90676] Cajetanus, In Perihermeneias continuatio, lib. 2 l. 14 n. 6 </SPAN></A>Unde rediens ad supra positas (ut dictum est) opiniones, infert primas duas veras opiniones dicens: <I>si ergo quod bonum est et bonum est et non est malum</I>, et hoc quidem, scilicet quod dicit prima opinio, est verum secundum se, idest ratione sui; illud vero, scilicet quod dicit secunda opinio, est verum secundum accidens, quia accidit, idest, coniunctum est ei, scilicet bono, malum non esse. In unoquoque autem ordine magis vera est illa quae secundum se est vera. Etiam igitur falsa magis est quae secundum se falsa est: siquidem et vera huius est naturae, ut declaratum est, quod scilicet magis vera est, quae secundum se est vera. Ergo illarum duarum opinionum falsarum in quaestione propositarum, scilicet, bonum non est bonum, et, bonum est malum, ea quae est dicens, quoniam non est bonum quod bonum est, idest negativa; scilicet, bonum non est bonum, est consistens falsa secundum se, idest, ratione sui continet in seipsa falsitatem; illa vero reliqua falsa opinio, quae est dicens, quoniam malum est, idest, affirmativa contraria, scilicet, bonum est malum, eius, quae est, idest, illius affirmationis dicentis, bonum est bonum, secundum accidens, idest, ratione alterius falsa est. Deinde subdit ipsam minorem: <I>quare erit magis falsa de bono, opinio negationis, quam contrarii</I>. Deinde ponit maiorem dicens quod, <I>semper magis falsus circa singula est ille qui habet contrariam opinionem</I>, ac si dixisset, verae opinioni magis falsa est contraria. Quod assumptum erat in maiore. Et eius probationem subdit, quia <I>contrarium est de numero eorum quae circa idem plurimum differunt</I>. Nihil enim plus differt a vera opinione quam magis falsa circa illam.</P>
<P TITLE="Cajetanus, In Perihermeneias continuatio, lib. 2 l. 14 n. 7"><A NAME="90677"><SPAN CLASS="ref">[90677] Cajetanus, In Perihermeneias continuatio, lib. 2 l. 14 n. 7 </SPAN></A>Ultimo directe applicat ad quaestionem dicens: <I>quod si</I> (pro, quia) <I>harum</I> falsarum, scilicet, negationis eiusdem et affirmationis contrarii, altera est contraria verae affirmationi, opinio vero contradictionis, idest, negationis eiusdem de eodem, magis est contraria secundum falsitatem, idest, magis est falsa, manifestum est quoniam haec, scilicet opinio falsa negationis, erit contraria affirmationi verae, et e contra. Illa vero opinio quae est dicens, quoniam malum est quod bonum est, idest, affirmatio contrarii, non contraria sed implicita est, idest, sed implicans in se verae contrariam, scilicet, bonum non est bonum. Etenim necesse est ipsum opinantem affirmationem contrarii opinari, quoniam idem de quo affirmat contrarium non est bonum. Oportet siquidem si quis opinatur quod vita est mala, quod opinetur quod vita non sit bona. Hoc enim necessario sequitur ad illud, et non e converso; et ideo affirmatio contrarii implicita dicitur. Negatio autem eiusdem de eodem implicita non est. Et sic finitur prima ratio.</P>
<P TITLE="Cajetanus, In Perihermeneias continuatio, lib. 2 l. 14 n. 8"><A NAME="90678"><SPAN CLASS="ref">[90678] Cajetanus, In Perihermeneias continuatio, lib. 2 l. 14 n. 8 </SPAN></A>Notandum est hic primo quod ista regula generalis tradita hic ab Aristotele de contrarietate opinionum, quod scilicet contrariae opiniones sunt quae opponuntur secundum affirmationem et negationem eiusdem de eodem, et in se et in assumptis ad eius probationem propositionibus scrupulosa est. Unde multa hic insurgunt dubia. Primum est quia cum oppositio secundum affirmationem et negationem non constituat contrarietatem sed contradictionem apud omnes philosophos, quomodo Aristoteles opiniones oppositas secundum affirmationem et negationem ex hoc contrarias ponat. Augetur et dubitatio quia dixit quod ea in quibus primo est fallacia sunt contraria, et tamen subdit quod sunt oppositae sicut termini generationis, quos constat contradictorie opponi. Nec dubitatione caret quomodo sit verum id quod supra diximus ex intentione s. Thomae, quod nullae duae opiniones opponantur contradictorie, cum hic expresse dicitur aliquas opponi secundum affirmationem et negationem. Dubium secundo insurgit circa id quod assumpsit, quod contraria cuiusque verae est per se falsa. Hoc enim non videtur verum. Nam contraria istius verae, Socrates est albus, est ista, Socrates non est albus, secundum determinata; et tamen non est per se falsa. Sicut namque sua opposita affirmatio est per accidens vera, ita ista est per accidens falsa. Accidit enim isti enunciationi falsitas. Potest enim mutari in veram, quia est in materia contingenti. Dubium est tertio circa id quod dixit: <I>magis vero contradictionis est contraria</I>. Ex hoc enim videtur velle quod utraque, scilicet, opinio negationis et contrarii, sit contraria verae affirmationi; et consequenter vel uni duo ponit contraria, vel non loquitur de contrarietate proprie sumpta: cuius oppositum supra ostendimus.</P>
<P TITLE="Cajetanus, In Perihermeneias continuatio, lib. 2 l. 14 n. 9"><A NAME="90679"><SPAN CLASS="ref">[90679] Cajetanus, In Perihermeneias continuatio, lib. 2 l. 14 n. 9 </SPAN></A>Ad evidentiam omnium, quae primo loco adducuntur, sciendum quod opiniones seu conceptiones intellectuales, in secunda operatione de quibus loquimur, possunt tripliciter accipi: uno modo, secundum id quod sunt absolute; alio modo, secundum ea quae repraesentant absolute; tertio, secundum ea quae repraesentant, ut sunt in ipsis opinionibus. Primo membro omisso, quia non est praesentis speculationis, scito quod si accipiantur secundo modo secundum repraesentata, sic invenitur inter eas et contradictionis, et privationis, et contrarietatis oppositio. Ista siquidem mentalis enunciatio, Socrates est videns, secundum id quod repraesentat opponitur illi, Socrates non est videns, contradictorie; privative autem illi, Socrates est caecus; contrarie autem illi, Socrates est luscus; si accipiantur secundum repraesentata. Ut enim dicitur in postpraedicamentis, non solum caecitas est privatio visus, sed etiam caecum esse est privatio huius quod est esse videntem, et sic de aliis. Si vero accipiantur opiniones tertio modo, scilicet, prout repraesentata per eas sunt in ipsis, sic nulla oppositio inter eas invenitur nisi contrarietas: quoniam sive opposita contradictorie sive privative sive contrarie repraesententur, ut sunt in opinionibus, illius tantum oppositionis capaces sunt, quae inter duo entia realia inveniri potest. Opiniones namque realia entia sunt. Regulare enim est quod quidquid convenit alicui secundum esse quod habet in alio, secundum modum et naturam illius in quo est sibi convenit, et non secundum quod exigeret natura propria. Inter entia autem realia contrarietas sola formaliter reperitur. Taceo nunc de oppositione relativa. Opiniones ergo hoc modo sumptae, si oppositae sunt, contrarietatem sapiunt, sed non omnes proprie contrariae sunt, sed illae quae plurimum differunt circa idem veritate et falsitate. Has autem probavit Aristoteles esse opiniones affirmationis et negationis eiusdem de eodem. Istae igitur verae contrariae sunt. Reliquae vero per reductionem ad has contrariae dicuntur.</P>
<P TITLE="Cajetanus, In Perihermeneias continuatio, lib. 2 l. 14 n. 10"><A NAME="90680"><SPAN CLASS="ref">[90680] Cajetanus, In Perihermeneias continuatio, lib. 2 l. 14 n. 10 </SPAN></A>Ex his patet quid ad obiecta dicendum sit. Fatemur enim quod affirmatio et negatio in seipsis contradictionem constituunt; in opinionibus vero existentes contrarietatem inter illas causant propter extremam distantiam, quam ponunt inter entia realia, opinionem scilicet veram et opinionem falsam circa idem. Stantque ista duo simul quod ea, in quibus primo est fallacia, sint opposita ut termini generationis, et tamen sint contraria utendo supradicta distinctione: sunt enim opposita contradictorie ut termini generationis secundum repraesentata; sunt autem contraria, secundum quod habent in seipsis illa contradictoria. Unde plurimum differunt. Liquet quoque ex hoc quod nulla est dissentio inter dicta Aristotelis et s. Thomae, quia opiniones aliquas opponi secundum affirmationem et negationem verum esse confitemur, si ad repraesentata nos convertimus, ut hic dicitur.</P>
<P TITLE="Cajetanus, In Perihermeneias continuatio, lib. 2 l. 14 n. 11"><A NAME="90681"><SPAN CLASS="ref">[90681] Cajetanus, In Perihermeneias continuatio, lib. 2 l. 14 n. 11 </SPAN></A>Tu autem qui perspicacioris ac provectioris ingenii es compos, hinc habeto quod inter ipsas opiniones oppositas quidam tantum motus est, eo quod de affirmato in affirmatum mutatio fit: inter ipsas vero secundum repraesentata, similitudo quaedam generationis et corruptionis invenitur, dum inter affirmationem et negationem mutatio clauditur. Unde et fallacia sive error quandoque et motus et mutationis rationem habet diversa respiciendo, quando scilicet ex vera in per se falsam, vel e converso, quis mutat opinionem; quandoque autem solam mutationem imitatur, quando scilicet absque praeopinata veritate ipsam falsam offendit quis opinionem; quandoque vero motus undique rationem possidet, quando scilicet ex vera affirmatione in falsam circa idem contrarii affirmationem transit. Quia tamen prima ut quis fallatur radix est oppositio affirmationis et negationis, merito ea in quibus primo est fallacia, sicut generationis terminos opponi dixit.</P>
<P TITLE="Cajetanus, In Perihermeneias continuatio, lib. 2 l. 14 n. 12"><A NAME="90682"><SPAN CLASS="ref">[90682] Cajetanus, In Perihermeneias continuatio, lib. 2 l. 14 n. 12 </SPAN></A>Ad dubium secundo loco adductum dico quod peccatur ibi secundum aequivocationem illius termini per se falsa, seu per se vera. Opinio enim et similiter enunciatio potest dici dupliciter per se vera seu falsa. Uno modo, in seipsa, sicut sunt omnes verae secundum illos modos perseitatis qui enumerantur I posteriorum, et similiter falsae secundum illosmet modos, ut, homo non est animal. Et hoc modo non accipitur in hac regula de contrarietate opinionum et enunciationum opinio per se vera aut falsa, ut efficaciter obiectio adducta concludit. Si enim ad contrarietatem opinionum hoc exigeretur non possent esse opiniones contrariae in materia contingenti: quod est falsissimum. Alio modo potest dici opinio sive enunciatio per se vera aut falsa respectu suae oppositae. Per se vera quidem respectu suae falsae, et per se falsa respectu suae verae. Et tunc nihil aliud est dicere, est per se vera respectu illius, nisi quod ratione sui et non alterius verificatur ex falsitate illius. Et similiter cum dicitur, est per se falsa respectu illius, intenditur quod ratione sui et non alterius falsificatur ex illius veritate. Verbi gratia; istius verae, Socrates currit, non est per se falsa, Socrates sedet, quia falsitas eius non immediate sequitur ex illa, sed mediante ista alia falsa, Socrates non currit, quae est per se illius falsa, quia ratione sui et non per aliquod medium ex illius veritate falsificatur, ut patet. Et similiter istius falsae, Socrates est quadrupes, non est per se vera ista, Socrates est bipes, quia non per seipsam veritas istius illam falsificat, sed mediante ista, Socrates non est quadrupes, quae est per se vera respectu illius: propter seipsam enim falsitate istius verificatur, ut de se patet. Et hoc secundo modo utimur istis terminis tradentes regulam de contrarietate opinionum et enunciationum. Invenitur siquidem sic universaliter vera in omni materia regula dicens quod, vera et eius per se falsa, et falsa et eius per se vera, sunt contrariae. Unde patet responsio ad obiectionem, quia procedit accipiendo ly per se vera, et per se falsa primo modo.</P>
<P TITLE="Cajetanus, In Perihermeneias continuatio, lib. 2 l. 14 n. 13"><A NAME="90683"><SPAN CLASS="ref">[90683] Cajetanus, In Perihermeneias continuatio, lib. 2 l. 14 n. 13 </SPAN></A>Ad ultimum dubium dicitur quod, quia inter opiniones ad se invicem pertinentes nulla alia est oppositio nisi contrarietas, coactus fuit Aristoteles (volens terminis specialibus uti) dicere quod una est magis contraria quam altera, insinuans quidem quod utraque contrarietatis oppositionem habet respectu illius verae. Determinat tamen immediate quod tantum una earum, scilicet negationis opinio, contraria est affirmationi verae. Subdit enim: <I>manifestum est quoniam haec contraria erit</I>. Duo ergo dixit, et quod utraque, tam scilicet negatio eiusdem quam affirmatio contrarii, contrariatur affirmationi verae, et quod una tantum earum, negatio scilicet, est contraria. Et utrunque est verum. Illud quidem, quia, ut dictum est, ambae contrarietates oppositione contra affirmationem moliuntur; sed difformiter, quia opinio negationis primo et per se contrariatur, affirmationis vero contrarii opinio secundario et per accidens, idest per aliud, ratione scilicet negativae opinionis, ut declaratum est: sicut etiam in naturalibus albo contrariantur et nigrum et rubrum, sed illud primo, hoc reductive, ut reducitur scilicet ad nigrum illud inducendo, ut dicitur V Physic. Secundum autem dictum simpliciter verum est, quoniam simpliciter contraria non sunt nisi extrema unius latitudinis, quae maxime distant; extrema autem unius distantiae non sunt nisi duo. Et ideo cum inter pertinentes ad se invicem opiniones unum extremum teneat affirmatio vera, reliquum uni tantum falsae dandum est, illi scilicet quae maxime a vera distat. Hanc autem negativam opinionem esse probatum est. Haec igitur una tantum contraria est illi, simpliciter loquendo. Caeterae enim oppositae ratione istius contrariantur, ut de mediis dictum est. Non ergo uni plura contraria posuit, nec de contrarietate large loquutus est, ut obiiciendo dicebatur.</P>
<P TITLE="Cajetanus, In Perihermeneias continuatio, lib. 2 l. 14 n. 14"><A NAME="90684"><SPAN CLASS="ref">[90684] Cajetanus, In Perihermeneias continuatio, lib. 2 l. 14 n. 14 </SPAN></A>Deinde cum dicit: amplius si etiam etc., probat idem, scilicet quod affirmationi contraria est negatio eiusdem, et non affirmatio contrarii secunda ratione, dicens: si in aliis materiis oportet opiniones se habere similiter, idest, eodem modo, ita quod contrariae in aliis materiis sunt affirmatio et negatio eiusdem; et hoc, scilicet quod diximus de boni et mali opinionibus, videtur esse bene dictum, quod scilicet contraria affirmationi boni non est affirmatio mali, sed negatio boni. Et probat hanc consequentiam subdens: <I>aut enim ubique</I>, idest, in omni materia, ea quae est contradictionis altera pars censenda est contraria suae affirmationi, aut nusquam, idest, aut in nulla materia. Si enim est una ars generalis accipiendi contrariam opinionem, oportet quod ubique et in omni materia uno et eodem modo accipiatur contraria opinio. Et consequenter, si in aliqua materia negatio eiusdem de eodem affirmationi est contraria, in omni materia negatio eiusdem de eodem contraria erit affirmationi. Deinde intendens concludere a positione antecedentis, affirmat antecedens ex sua causa, dicens quod illae materiae quibus non inest contrarium, ut substantia et quantitas, quibus, ut in praedicamentis dicitur, nihil est contrarium. De his quidem est per se falsa ea, quae est opinioni verae opposita contradictorie, ut qui putat hominem, puta Socratem non esse hominem, per se falsus est respectu putantis, Socratem esse hominem. Deinde affirmando ipsum antecedens formaliter, directe concludit intentum a positione antecedentis ad positionem consequentis dicens: <I>si ergo hae</I>, scilicet, affirmatio et negatio in materia carente contrario, sunt contrariae, et omnes aliae contradictiones contrariae censendae sunt.</P>
<P TITLE="Cajetanus, In Perihermeneias continuatio, lib. 2 l. 14 n. 15"><A NAME="90685"><SPAN CLASS="ref">[90685] Cajetanus, In Perihermeneias continuatio, lib. 2 l. 14 n. 15 </SPAN></A>Deinde cum dicit: amplius similiter etc., probat idem tertia ratione, quae talis est: sic se habent istae duae opiniones de bono, scilicet, bonum est bonum, et, bonum non est bonum, sicut se habent istae duae de non bono, scilicet, non bonum non est bonum, et, non bonum est bonum. Utrobique enim salvatur oppositio contradictionis. Et primae utriusque combinationis sunt verae, secundae autem falsae. Unde proponens hanc maiorem quoad primas veras utriusque combinationis ait: <I>similiter se habet opinio boni, quoniam bonum est, et non boni quoniam non est bonum</I>. Et subdit quoad secundas utriusque falsas: <I>et super has</I> opinio <I>boni quoniam non est bonum, et non boni quoniam est bonum</I>. Haec est maior. Sed illi verae opinioni de non bono, scilicet, non bonum non est bonum, contraria non est, non bonum est malum, nec bonum non est malum, quae sunt de praedicato contrario, sed illa, non bonum est bonum, quae est eius contradictoria; ergo et illi verae opinioni de bono, scilicet, bonum est bonum, contraria erit sua contradictoria, scilicet, bonum non est bonum, et non affirmatio contrarii, scilicet, bonum est malum. Unde subdit minorem supradictam dicens: <I>illi ergo verae opinioni non boni, quae est</I> dicens <I>quoniam</I> scilicet <I>non bonum non est bonum, quae est contraria</I>. Non enim est sibi contraria ea opinio, quae dicit affirmativae praedicatum contrarium, scilicet, quod non bonum est malum: quia istae duae aliquando erunt simul verae. Nunquam autem vera opinio verae contraria est. Quod autem istae duae aliquando simul sint verae, patet ex hoc quod quoddam non bonum malum est: iniustitia enim quoddam non bonum est, et malum. Quare contingeret contrarias esse simul veras: quod est impossibile. At vero nec supradictae verae opinioni contraria est illa opinio, quae est dicens praedicatum contrarium negativae, scilicet, non bonum non est malum, eadem ratione, quia simul et hae erunt verae. Chimaera enim est quoddam non bonum, de qua verum est simul dicere quod non est bona, et quod non est mala. Relinquitur ergo tertia pars minoris quod ei opinioni verae quae, est dicens quoniam non bonum non est bonum, contraria est ea opinio non boni, quae est dicens quod est bonum, quae est contradictoria illius. Deinde subdit conclusionem intentam: <I>quare et ei opinioni boni, quae</I> dicit bonum est bonum, contraria est ea boni opinio, quae dicit quod bonum non est bonum, idest, sua contradictoria. Contradictiones ergo contrariae in omni materia censendae sunt.</P>
<P TITLE="Cajetanus, In Perihermeneias continuatio, lib. 2 l. 14 n. 16"><A NAME="90686"><SPAN CLASS="ref">[90686] Cajetanus, In Perihermeneias continuatio, lib. 2 l. 14 n. 16 </SPAN></A>Deinde cum dicit: manifestum est igitur etc., declarat determinatam veritatem extendi ad cuiusque quantitatis opiniones. Et quia de indefinitis, et particularibus, et singularibus iam dictum est, eo quod idem evidenter apparet de eis in hac re iudicium (indefinitae enim et particulares nisi pro eisdem supponant sicut singulares, per modum affirmationis et negationis non opponuntur, quia simul verae sunt); ideo ad eas, quae universalis quantitatis sunt se transfert, dicens, manifestum esse quod nihil interest quoad propositam quaestionem, si universaliter ponamus affirmationes. Huic enim, scilicet, universali affirmationi, contraria est universalis negatio, et non universalis affirmatio de contrario; ut opinioni quae opinatur, quoniam omne bonum est bonum, contraria est, nihil horum, quae bona sunt, idest, nullum bonum est bonum. Et declarat hoc ex quid nominis universalis affirmativae, dicens: <I>nam eius quae est boni, quoniam bonum est, si universaliter sit bonum</I>: idest, istius opinionis universalis, omne bonum est bonum, eadem est, idest, aequivalens, illa quae opinatur, quidquid est bonum est bonum; et consequenter sua negatio contraria est illa quam dixi, nihil horum quae bona sunt bonum est, idest, nullum bonum est bonum. Similiter autem se habet in non bono: quia affirmationi universali de non bono reddenda est negatio universalis eiusdem, sicut de bono dictum est.</P>
<P TITLE="Cajetanus, In Perihermeneias continuatio, lib. 2 l. 14 n. 17"><A NAME="90687"><SPAN CLASS="ref">[90687] Cajetanus, In Perihermeneias continuatio, lib. 2 l. 14 n. 17 </SPAN></A>Deinde cum dicit: quare si in opinione sic se habet etc., revertitur ad respondendum quaestioni primo motae, terminata iam secunda, ex qua illa dependet. Et circa hoc duo facit: quia primo respondet quaestioni; secundo, declarat quoddam dictum in praecedenti solutione; ibi: manifestum est autem quoniam et cetera. Circa primum duo facit. Primo, directe respondet quaestioni, dicens: <I>quare si in opinione sic se habet</I> contrarietas, ut dictum est; et affirmationes et negationes quae sunt in voce, notae sunt eorum, idest, affirmationum et negationum quae sunt in anima; <I>manifestum est quoniam affirmationi</I>, idest, enunciationi affirmativae, <I>contraria erit negatio circa idem</I>, idest, enunciatio negativa eiusdem de eodem, et non enunciatio affirmativa contrarii. Et sic patet responsio ad primam quaestionem, qua quaerebatur, an enunciationi affirmativae contraria sit sua negativa, an affirmativa contraria. Responsum est enim quod negativa est contraria. Secundo, dividit negationem contrariam affirmationi, idest, negationem universalem et contradictoriam, dicens: <I>universalis</I>, scilicet, negatio, affirmationi contraria est et cetera. Ut exemplariter dicatur, ei enunciationi universali affirmativae quae est, omne bonum est bonum, vel, omnis homo est bonus, contraria est universalis negativa, ea scilicet, nullum bonum est bonum, vel, nullus homo est bonus: singula singulis referendo. Contradictoria autem negatio, contraria illi universali affirmationi est, aut, non omnis homo est bonus, aut, non omne bonum est bonum, singulis singula similiter referendo. Et sic posuit utrunque divisionis membrum, et declaravit.</P>
<P TITLE="Cajetanus, In Perihermeneias continuatio, lib. 2 l. 14 n. 18"><A NAME="90688"><SPAN CLASS="ref">[90688] Cajetanus, In Perihermeneias continuatio, lib. 2 l. 14 n. 18 </SPAN></A>Sed est hic dubitatio non dissimulanda. Si enim affirmationi universali contraria est duplex negatio, universalis scilicet et contradictoria, vel uni duo sunt contraria, vel contrarietate large utitur Aristoteles: cuius oppositum supra declaravimus. Augetur et dubitatio: quia in praecedenti textu dixit Aristoteles quod, nihil interest si universalem negationem faciamus ita contrariam universali affirmationi, sicut singularem singulari. Et ita declinari non potest quin affirmationi universali duae sint negationes contrariae, eo modo quo hic loquitur de contrarietate Aristoteles.</P>
<P TITLE="Cajetanus, In Perihermeneias continuatio, lib. 2 l. 14 n. 19"><A NAME="90689"><SPAN CLASS="ref">[90689] Cajetanus, In Perihermeneias continuatio, lib. 2 l. 14 n. 19 </SPAN></A>Ad huius evidentiam notandum est quod, aliud est loqui de contrarietate quae est inter negationem alicuius universalis affirmativae in ordine ad affirmationem contrarii de eodem, et aliud est loqui de illamet universali negativa in ordine ad negationem eiusdem affirmativae contradictoriam. Verbi gratia: sint quatuor enunciationes, quarum nunc meminimus, scilicet, universalis affirmativa, contradictoria, universalis negativa, et universalis affirmatio contrarii, sic dispositae in eadem linea recta: omnis homo est iustus, non omnis homo est iustus, omnis homo non est iustus, omnis homo est iniustus: et intuere quod licet primae omnes reliquae aliquo modo contrarientur, magna tamen differentia est inter primae et cuiusque earum contrarietatem. Ultima enim, scilicet affirmatio contrarii, primae contrariatur ratione universalis negationis, quae ante ipsam sita est: quia non per se sed ratione illius falsa est, ut probavit Aristoteles, quia implicita est. Tertia autem, idest universalis negatio, non per se sed ratione secundae, scilicet negationis contradictoriae, contrariatur primae eadem ratione, quia, scilicet, non est per se falsa illius affirmationis veritate, sed implicita: continet enim negationem contradictoriam, scilicet, non omnis homo est iustus, mediante qua falsificatur ab affirmationis veritate, quia simpliciter et prior est falsitas negationis contradictoriae falsitate negationis universalis: totum namque compositius et posterius est partibus. Est ergo inter has tres falsas ordo, ita quod affirmationi verae contradictoria negatio simpliciter sola est contraria, quia est simpliciter respectu illius per se falsa; affirmativa autem contrarii est per accidens contraria, quia est per accidens falsa; universalis vero negatio, tamquam medium sapiens utriusque extremi naturam, relata ad contrarii affirmationem est per se contraria et per se falsa, relata autem ad negationem contradictoriam est per accidens falsa et contraria. Sicut rubrum ad nigrum est album, et ad album est nigrum, ut dicitur in V physicorum. Aliud igitur est loqui de negatione universali in ordine ad affirmationem contrarii, et aliud in ordine ad negationem contradictoriam. Si enim primo modo loquamur, sic negatio universalis per se contraria et per se falsa est; si autem secundo modo, non est per se falsa, nec contraria affirmationi.</P>
<P TITLE="Cajetanus, In Perihermeneias continuatio, lib. 2 l. 14 n. 20"><A NAME="90690"><SPAN CLASS="ref">[90690] Cajetanus, In Perihermeneias continuatio, lib. 2 l. 14 n. 20 </SPAN></A>Quia ergo agitur ab Aristotele nunc quaestio, inter affirmationem contrarii et negationem quae earum contraria sit affirmationi verae, et non agitur quaestio ipsarum negationum inter se, quae, scilicet, earum contraria sit illi affirmationi, ut patet in toto processu quaestionis; ideo Aristoteles indistincte dixit quod utraque negatio est contraria affirmationi verae, et non affirmatio contrarii. Intendens per hoc declarare diversitatem quae est inter affirmationem contrarii et negationem in hoc quod verae affirmationi contrariantur, et non intendens dicere quod utraque negatio est simpliciter contraria. Hoc enim in dubitatione non est quaesitum, sed illud tantum. Et similiter dixit quod nihil interest si quis ponat negationem universalem: nihil enim interest quoad hoc, quod affirmatio contrarii ostendatur non contraria affirmationi verae, quod inquirimus. Plurimum autem interesset, si negationes ipsas inter se discutere vellemus quae earum esset affirmationi contraria. Sic ergo patet quod subtilissime Aristoteles locutus de vera contrarietate enunciationum, unam uni contrariam posuit in omni materia et quantitate, dum simpliciter contrarias contradictiones asseruit.</P>
<P TITLE="Cajetanus, In Perihermeneias continuatio, lib. 2 l. 14 n. 21"><A NAME="90691"><SPAN CLASS="ref">[90691] Cajetanus, In Perihermeneias continuatio, lib. 2 l. 14 n. 21 </SPAN></A>Deinde cum dicit: manifestum est autem etc., resumit quoddam dictum ut probet illud, dicens <I>manifestum est autem</I> ex dicendis <I>quod non contingit veram verae contrariam esse, nec in opinione</I> mentali, <I>nec in contradictione</I>, idest, vocali enunciatione. Et causam subdit: quia contraria sunt quae circa idem opposita sunt; et consequenter enunciationes et opiniones verae circa diversa contrariae esse non possunt. Circa idem autem contingit simul omnes veras enunciationes et opiniones verificari, sicut et significata vel repraesentata earum simul illi insunt: aliter verae tunc non sunt. Et consequenter omnes verae enunciationes et opiniones circa idem contrariae non sunt, quia contraria non contingit eidem simul inesse. Nullum ergo verum sive sit circa idem, sive sit circa aliud, est alteri vero contrarium. Et sic finitur expositio huius libri perihermenias.</P>
<DIV CLASS="seis">Anno nativitatis dominicae 1496, in festo divi Thomae Aquinatis. Cui sit honor et gloria, eo quod dederit opus a se inceptum, tanto tempore incompletum, perfici.</DIV>
<DIV CLASS="centro">
<BR>
<P>
<A HREF="cpe.html"><IMG SRC="icons/ageretro.gif" WIDTH="19" HEIGHT="19" ALIGN="middle" BORDER="0" ALT="age retro"></A>
&nbsp;
<A HREF="iopera.html"><IMG SRC="icons/index.gif" WIDTH="19" HEIGHT="19" ALIGN="middle" BORDER="0" ALT="Ad indicem operum omnium Sancti Thomae"></A></P>
<BR><HR><BR>
<ADDRESS>&copy; 2019 Fundaci&oacute;n Tom&aacute;s de Aquino quoad hanc editionem<BR>Iura omnia asservantur<BR>OCLC nr. <A HREF="http://worldcatlibraries.org/wcpa/oclc/49644264" STYLE="text-decoration=none">49644264</A></ADDRESS>
</DIV>
</body>
</HTML>
