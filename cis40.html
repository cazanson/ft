<!doctype HTML PUBLIC "-//W3C//DTD HTML 4.0 Transitional//EN" "http://www.w3.org/TR/REC-html40/loose.dtd">
<html LANG="LA">
<head>
<meta HTTP-EQUIV="Content-Type" CONTENT="text/html; charset=ISO-8859-1">
<meta HTTP-EQUIV="Content-Style-Type" CONTENT="text/css">
<meta HTTP-EQUIV="Content-Script-Type" CONTENT="text/javascript">
<meta NAME="keywords" CONTENT="Thomas de Aquino, Corpus Thomisticum">
<meta NAME="language" CONTENT="Latin">
<meta NAME="security" CONTENT="public">
<meta NAME="owner" CONTENT="ealarcon@unav.es">
<meta NAME="author" CONTENT="Enrique Alarc&oacute;n">
<meta NAME="abstract" CONTENT="">
<link REL="stylesheet" MEDIA="screen" HREF="vscreen.css" TYPE="text/css">
<link REL="stylesheet" MEDIA="print" HREF="vprint.css" TYPE="text/css">
<link REL="stylesheet" MEDIA="aural" HREF="vaural.css" TYPE="text/css">
<meta name="viewport" content="width=device-width, initial-scale=1" />
<title>Thomas de Aquino, Expositio super Isaiam ad litteram, cap. 40-49</title>
<script type="text/javascript">
document.ondblclick = goPage;
  function findSelection(){
        if (document.getSelection){ txt = document.getSelection();}
        else if (document.selection){ txt = document.selection.createRange().text;}
        else {return "";}
        return txt;
  }
  function goPage(){
        var word = findSelection();
        if (word != "") {
                var toast = window.open("http://www.perseus.tufts.edu/hopper/morph?la=la&l="+word,"","width="+screen.width*0.75+",height="+screen.height*0.75+",screenX="+screen.width*0.125+"px,screenY="+screen.height*0.125+"px,scrollbars=1,resizable=1,toolbar=0");
        }
  }
  </script>
</head>
<BODY id="content"><!-- assigning the id="content" triggers the styles in the style.css file -->
<A HREF="index.html"><DIV CLASS="tres">CORPUS THOMISTICUM</DIV></A>
<DIV CLASS="uno">Sancti Thomae de Aquino</DIV>
<DIV CLASS="uno">Expositio super Isaiam ad litteram</DIV>
<DIV CLASS="dos">a capite XL ad caput XLIX</DIV>
<DIV CLASS="tres">exacta ad autographum</DIV>
<BR>
<DIV CLASS="centro">
<TABLE ALIGN="center" SUMMARY="Imago">
<TR>
<TH><IMG SRC="icons/puer160.jpg" WIDTH="133" HEIGHT="160" BORDER="0" ALT="Thomas de Aquino a Fra Angelico depictus" ALIGN="middle"></TH>
</TR>
</TABLE>
<BR>
<SPAN CLASS="tres">Textum Leonino 1969 praebito adaequatum<BR>ac translatum a Roberto Busa SJ in taenias magneticas<BR>denuo recognovit Enrique Alarc&oacute;n atque instruxit<BR><BR></SPAN>
<BR><HR><BR>
<P>
<A HREF="cis34.html"><IMG SRC="icons/ageretro.gif" WIDTH="19" HEIGHT="19" ALIGN="middle" BORDER="0" ALT="age retro"></A>
&nbsp;
<A HREF="cis50.html"><IMG SRC="icons/ageultra.gif" WIDTH="19" HEIGHT="19" ALIGN="middle" BORDER="0" ALT="age ultra"></A>
</P>
<SCRIPT LANGUAGE="JavaScript" TYPE="text/javascript">
<!--
// original code by Bill Trefzger 12/12/96; revised by Enrique Alarcon 12/9/2000
function go(){if(document.selecter.select1.options[document.selecter.select1.selectedIndex].value !="none"){location=document.selecter.select1.options[document.selecter.select1.selectedIndex].value}}
document.write('<FORM NAME="selecter"><SELECT NAME="select1">');
document.write('<OPTION VALUE="none">INDEX');
document.write('<OPTION VALUE="none">------------------------------------------------');
document.write('<OPTION VALUE="index.html">Corpus Thomisticum');
document.write('<OPTION VALUE="iopera.html">Opera omnia');
document.write('<OPTION VALUE="zbiblia.html">Bibliographia Thomistica');
document.write('<OPTION VALUE="none">-------------------------------------------');
document.write('<OPTION VALUE="#85000">Super Is., cap. 40');
document.write('<OPTION VALUE="#85001">Super Is., cap. 41');
document.write('<OPTION VALUE="#85002">Super Is., cap. 42');
document.write('<OPTION VALUE="#85003">Super Is., cap. 43');
document.write('<OPTION VALUE="#85004">Super Is., cap. 44');
document.write('<OPTION VALUE="#85005">Super Is., cap. 45');
document.write('<OPTION VALUE="#85006">Super Is., cap. 46');
document.write('<OPTION VALUE="#85007">Super Is., cap. 47');
document.write('<OPTION VALUE="#85008">Super Is., cap. 48');
document.write('<OPTION VALUE="#85009">Super Is., cap. 49');
document.write('</SELECT>');
document.write('<BR><BR>');
document.write('<INPUT TYPE="button" VALUE="Agedum" ONCLICK="go()">');
document.write('</FORM>');
// -->
</SCRIPT>
<BR><HR><BR>
</DIV>
<DIV CLASS="C">Caput 40</DIV>
<P TITLE="Super Is., cap. 40"><A NAME="85000"><SPAN CLASS="ref">[85000] Super Is., cap. 40 </SPAN></A><I>Consolamini, consolamini</I> et cetera. Haec est secunda pars principalis istius libri, in qua principaliter consolationem populi intendit per multa beneficia repromissa. Dividitur autem in duas partes. In prima inducit eos ad promissorum expectationem; in secunda exequitur divinorum beneficiorum promissionem, infra 45: <I>haec dicit dominus Christo meo</I> et cetera. Prima dividitur in tres: in prima confortat eos per promittentis potestatem; in secunda per ipsius dilectionem, 41: <I>taceant ad me</I> etc., in tertia per idolorum quae resistere credi possent, debilitatem, 44 cap.: <I>et nunc audi Jacob</I> et cetera. Circa primum tria facit. Primo inducit ad consolationem; secundo promittit consolatorem, <I>vox clamantis</I> etc., in tertia ostendit Dei consolantis potestatem, <I>quis mensus est pugillo</I> et cetera. Circa primum tria. Primo inducit populum in consolationem: <I>consolamini</I>, in spiritualibus, <I>consolamini</I>, in bonis temporalibus concessis. Eccli. 48: <I>consolatus est</I> etc., Zach. 1: <I>respondit dominus Angelo</I> et cetera. Secundo indicit prophetis et sacerdotibus consolationis Annuntiationem: <I>loquimini ad cor</I>, scilicet consolando; <I>advocate</I>, a tristitia, ab idolatria. Oseae 2: <I>ducam eam in solitudinem</I>. Tertio assignat rationem quantum ad culpae dimissionem, <I>quoniam completa est</I> etc., supra 27: <I>et hic omnis fructus</I> etc.; quantum ad poenarum finitionem, <I>suscepit</I> etc., loquitur secundum tempus post captivitatem. Jerem. 17: <I>duplici contritione</I> etc., sed contra. Nahum 1: <I>non consurget duplex tribulatio</I>. Et dicendum, quod duplicia dicuntur quantum ad poenam corporis et animae, sicut et culpa in utroque est. <I>Vox clamantis</I> et cetera. Hic promittit consolatorem: et circa hoc tria facit. Primo praemittit praeparationem; secundo ostendit prophetiae firmitatem, <I>vox dicentis</I> etc., tertio praenuntiat consolatorem venientem, <I>super montem</I> et cetera. Circa primum tria. Primo indicit praeparationem: <I>vox clamantis in deserto</I>, scilicet Joannis Baptistae: haec erit, <I>parate</I>, per conversionem a malis, <I>in solitudine</I>, vitiorum. Amos 4: <I>praeparare in occursum Dei tui</I> et cetera. Secundo praedicit expletionem, <I>omnis vallis</I>, sequens metaphoram viae malae: si est montuosa, facit laborem: unde dicit, <I>vallis exaltabitur</I>, ut adaequetur montibus, et totum fiat planum: si est distorta facit errorem; et quantum ad hoc dicit, <I>erunt prava</I>: etc.; si est lapidosa, facit pedum dolorem; et quantum ad hoc: <I>aspera in vias</I>, per quod significatur quod pusillanimitas vertetur in securitatem, superbia in humilitatem, nequitia in rectitudinem, et crudelitas in mansuetudinem. Jerem. 31: <I>dirige cor tuum in viam</I> et cetera. Tertio ostendit praeparationis utilitatem, <I>et revelabitur gloria</I>, idest filius. Jerem. 33: <I>curabo eos etc.; videbit</I>; idest, omnibus visibilem se praebebit. Vel loquitur de die judicii. Apocal. 1: <I>videbit eum omnis oculus, et qui eum</I> et cetera. Quidam sic exponunt. <I>Vox</I>, Dei, <I>clamantis</I>, haec est, <I>parate in deserto</I>, idest in terra Juda olim deserta, <I>viam domini</I>, scilicet ad eundum ad templum, vel in deserto quod est inter Babylonem et Iudam. <I>Omnis vallis</I>. Per haec ostenduntur omnia impedimenta removeri, ut libere populus revertatur. <I>Gloria</I>, in destructione Chaldaeorum, per quam gloriosus apparebit. <I>Vox dicentis</I>. In parte ista ostendit prophetiae firmitatem, per comparationem ad hominum fragilitatem: unde dominus primo indicit clamorem, qui significat expressam et planam Annuntiationem. <I>Clama</I>. Infra 58: <I>clama, ne cesses</I> etc.; secundo indicit clamandam humanam fragilitatem, interrogante propheta: <I>et dixi, quid clamabo?</I> Timens ne contra populum suum aliquid clamare praecipiatur; ut supra 6, et domino respondente, <I>omnis caro</I> et cetera. Jacobi 1: <I>exortus est enim sol</I> etc.; tertio ostendit divini verbi firmitatem, <I>vere fenum</I> etc., Luc. 21: <I>caelum et terra et cetera. Super montem excelsum</I> et cetera. Hic praedicit consolatorem venientem; et circa hoc tria facit. Primo dominus indicit prophetae Annuntiationem; in secunda determinat adventus promissionem, <I>ecce Deus</I>, in tertia ostendit venientis condicionem: <I>ecce dominus</I>. Circa primum determinat, quis, cui, et qualiter annuntiet. Quis, quia qui habet officium, <I>qui evangelizas</I>. Rom. 10: <I>quomodo praedicabunt, nisi</I> et cetera. Modum designat per tria. Per loci altitudinem, ut bona nuntians de longe audiatur, <I>super montem</I>, etc., mystice Christum, vel caelestem conversationem et contemplationem. Supra 2: <I>venite, ascendamus</I> etc., infra 42: <I>de vertice montium</I> etc., per vocis clamorem, <I>exalta in fortitudine</I>, ut multi audiant, plane et constanter praedicando. Infra 58: <I>clama, ne cesses</I> etc.; per cordis securitatem, <I>exalta, noli</I> et cetera. Jer. 1: <I>ne timeas a facie</I> et cetera. Cui sit annuntiandum determinat quantum ad tria: quantum ad regni provinciam, <I>dic civitatibus</I>; etc., quantum ad provinciae metropolim, <I>qui evangelizas Jerusalem</I>; quantum ad civitatis rectores, <I>Sion</I>, ubi templum et domus regia. Infra 41: <I>primus ad Sion dicet</I> et cetera. Act. 13: <I>vobis oportebat et cetera. Ecce</I>. Hic ponit adventus Dei promissionem, <I>ecce</I>, in promptu, <I>Deus vester</I>, veniet. Supra 35: <I>Deus ipse veniet et cetera. Ecce dominus</I>. Hic ostendit venientis conditionem: et primo ostendit quod veniet fortis ad liberandum, <I>in fortitudine. Brachium</I>, fortitudo in die judicii. Vel in primo Christi adventu in potestate miraculorum, vel in destructione Babylonis. Job 40: <I>si habes brachium sicut Deus</I> et cetera; secundo quod veniet justus ad remunerandum, <I>ecce merces. Opus coram illo</I>, quia in facilitate voluntatis. Sap. 5: <I>justi autem in perpetuum</I> etc.; tertio ostendit quod veniet pius ad consolandum, <I>sicut pastor</I>. Ad pascendum esurientes, <I>gregem suum pascet</I>. Ezech. 34: <I>in pascuis uberrimis</I> etc., Jerem. 3: <I>dabo vobis pastores</I> etc.; ad congregandum dissentientes, <I>in brachio</I> etc., Joan. 10: <I>alias oves habeo</I> etc.; ad portandum deficientes, <I>in sinu suo</I> etc., Luc. 15: <I>cum invenerit eam, et cetera. Quis mensus est</I> et cetera. Hic ostendit divinam potestatem: et primo astruit eam contra idolatrarum errores, qui divinae potentiae derogabant, creaturam creatori aequando. Rom. 1: <I>servierunt creaturae</I> etc.; secundo contra desperationem Judaeorum, qui divinae potentiae derogabant diffidendo, <I>levate in excelsum</I> et cetera. Circa primum duo: primo ostendit Dei potestatem; secundo excludit errorem, <I>cui ergo similem</I> et cetera. Circa primum tria. Primo ostendit divinam potentiam, simul et sapientiam in commensuratione facili, et creatione omnium rerum: fecit enim omnia in numero, quantum ad multitudinem principiorum; in mensura, quantum ad determinationem sub proprio esse, in pondere, quantum ad inclinationem ad finem. Sapien. 11: <I>pugillo</I>, idest faciliter, sicut quae pugillo, mensurantur qui est manus clausa; <I>palmo</I>, idest faciliter, qui est manus extensa: <I>appendit super nihil</I>, Job 26: quia nullo exteriori fulcitur: alias esset quies terrae violenta. <I>Super aquas</I>, in Ps. 28, quantum ad situm, quia aquis circumdatur. Psalm. 103: <I>super stabilitatem suam</I>, quantum ad propriam causam quietis, quae est natura propria: <I>tribus digitis</I>, faciliter: vel tribus proprietatibus, gravitate, siccitate et immobilitate, <I>libravit</I>, libratos fecit proprio pondere. Secundo ostendit sufficientiam potentiae, quia non indiget adjuvante: <I>quis adjuvit</I>; contra philosophos ponentes, mediantibus primis causatis, ultima creata esse: sapientiae, quia non indiget consilio: <I>aut quis</I>, ut sibi daret consilium; <I>cum quo</I>, ut ab ipso peteret; <I>instruxit eum</I>; formam operis; <I>semitam justitiae</I>; naturalis, quam omnibus rebus praefixit, ut nulla res suae naturae metas excederet; <I>scientiam</I>, de cognitione rerum creatarum et universalium et particularium, contra philosophos; <I>viam prudentiae</I>, quantum ad mundi gubernationem. Job 26: <I>cujus adjutor es, numquid</I> et cetera. Tertio ostendit ipsius excellentiam: quia excedit omnem gentium multitudinem: <I>ecce gentes. Quasi stilla</I>, parva gutta, <I>situlae</I>, cadens de situla, quae est vas aquaticum sitientibus aptum, quae pro nihilo reputatur, <I>momentum</I> quod inter brachia staterae est, quod de facili in utrumque inclinatur. Job 26: <I>cum vix parvam stillam</I> etc.; ostendit etiam quod excedit omnem condignum honorem, et praecipue quantum ad oblationem. <I>Et Libanus</I>, idest ligna Libani, quibus abundat, quia nemorosus, <I>et animalia</I>, quibus abundat, quia pascuosus. Mich. 6: <I>quid dignum offeram domino</I> etc.; ostendit etiam quod excedit omnem creaturae perfectionem: et naturalem, quia esse ipsarum respectu Dei est non esse: dicit enim Dionysius in Lib. de divinis nominibus, cap. 12, quod <I>quantum participantia excedunt non participantia, et quantum participationes participantia, tantum qui est principium participationum, excedit et participationes et participantia. Omnes gentes quasi non sint</I> etc.; et quantum ad perfectiones superadditas, quae quodammodo sunt implentes, <I>et quasi nihilum</I> etc., Jerem. 4: <I>aspexi terram et cetera. Cui ergo</I> et cetera. Hic excludit errorem: et primo irridet errorem quantum ad operantis intentionem, quia volebant Deum facere. <I>Ergo</I> ex quo tam potens est: <I>cui similem?</I> Loquitur secundum errorem illorum qui ipsas similitudines deos putabant. <I>Aut quam imaginem?</I> Quantum ad illos qui putabant ea quorum sunt similitudines, ut solem vel lunam, etc., Exod. 15: <I>quis similis tui in fortibus</I> etc.; et quantum ad stultam operationem, quia in vili materia nobilissimam formam inducere volebant: <I>numquid sculptile</I> etc., Sapien. 14: <I>incommunicabile nomen</I> et cetera. Secundo convincit errantem: et primo ex lege naturali dictante: <I>numquid non scietis</I>, naturali ratione, idola non esse deos? Et lege scripta prohibente: <I>numquid non annuntiatum</I>, Roman. 10: <I>numquid non audierunt</I> et cetera. Convincit etiam ex creaturarum consideratione; terrestrium, quantum ad creationem: <I>numquid non intellexistis fundamenta terrae</I>, ab ipso esse fundata? Idest illud terrae quod est juxta centrum. Proverb. 8: <I>quando appendebat fundamenta</I> etc.; et quantum ad creatorem, <I>qui sedet super gyrum</I>, quia sphaerica, sicut gubernans, <I>et habitatores quasi locustae</I>, respectu magnitudinis terrae, vel ipsius Dei. Ex creatione etiam creaturarum caelestium: <I>qui extendit</I>, quantum ad caeli magnitudinem, <I>velut nihilum</I>, quantum ad substantiae subtilitatem; <I>quasi tabernaculum</I>, sibi: ut in quo primo virtus ejus relucet inter corporalia, quantum ad virtutem. Vel quasi in habitationem Angelorum et sanctorum, quantum ad dignitatem. Vel etiam totius creaturae inferioris, quantum ad ipsarum claritatem. Jerem. 10: <I>praeparat orbem in sapientia</I> et cetera. Convincit tertio eos quantum ad magnorum subjugationem, ponens illorum destructionem qui sunt magni. Vel secundum scientiam, <I>qui dat secretorum</I>, scilicet philosophos. Vel secundum potentiam, <I>judices</I>, idest principes. Ps. 63: <I>defecerunt scrutantes</I> etc.; et ostendit destructionis facilitatem per similitudinem herbae, vel arboris, quae non habet radices firmas in terra. <I>Et quidem neque</I> etc., Job 13: <I>contra folium quod vento rapitur</I> et cetera. Tertio ponit conclusionem, <I>et cui assimilastis</I> etc., Psalm. 88: <I>quis in nubibus aequabitur et cetera. Levate</I> et cetera. Hic astruit idem contra desperantes: et primo astruit divinam majestatem ex rerum creatione: <I>quis creavit haec</I>, scilicet caelestia. Ps. 32: <I>ipse dixit, et facta sunt</I> etc.; ex scientiae perfectione: <I>qui educit</I>, ad implendam suam voluntatem, <I>in numero</I>, determinato in sua scientia, <I>militiam eorum</I>, scilicet caelorum, stellas vel Angelos, <I>ex nomine</I>, unicuique propriam naturam, unde nominari possit determinans. Psalm. 146: <I>qui numerat multitudinem</I> etc.; ex dominii plenitudine: <I>prae multitudine fortitudinis</I>, ad impugnandum, <I>roboris</I>, ad resistendum, <I>virtutis</I>, ad operandum: <I>fuit</I>, ab ejus dominio. Job 25: <I>numquid est numerus</I> et cetera. Secundo excludit errorem. Et primo ponit errorem: <I>quare dicis. Abscondita</I>; non videt quae mala patior, alias defenderet me. <I>Judicium</I>, idest potestas judicandi, quam olim habuit. Eccl. 16: <I>ne dicas, a Deo abscondar</I> etc., Ez. 9 <I>dixerunt dereliquit</I> et cetera. Secundo ponit erroris reprobationem: et primo probationis confirmationem ex lege: <I>numquid nescis</I>, lege naturali, <I>aut non audisti</I>, lege scripta, haec quae sequuntur? Secundo ponit reprobationem, primo ostendens Dei magnitudinem ex his quae in se habet, scilicet dominii aeternitatem, <I>Deus sempiternus</I> etc., Exod. 15: <I>dominus regnavit in aeternum</I> etc.; potentiam indeficientem, <I>non deficiet</I>, ut omnia non possit, <I>neque laborabit</I> ut difficulter possit, Daniel. 7: <I>potestas ejus</I> etc.; scientiae incomprehensibilitatem, <I>neque est investigatio</I>. Roman. 11: <I>quam incomprehensibilia sunt</I> et cetera. Secundo per magna quae in aliis facit: et primo in his quos confortat, pristinam debilitatem, <I>qui dat lasso</I>, quantum ad illum qui prius fortis fuerat et defecit; <I>et his qui non sunt</I>, quantum ad eos qui non fuerunt fortes, supra 25: <I>factus fortitudo pauperi</I> etc., Roman. 4: <I>vocat ea quae non sunt</I>, 1 Cor. 1: <I>quae infirma sunt elegit</I>. Secundo ostendit fortitudinis magnitudinem per comparationem ad fortitudinem naturalem, quam ostendit prius deficientem: <I>deficient pueri</I>, qui sunt in statu proficiendi, <I>juvenes</I> qui videntur robusti. 1 Reg. 2: <I>non in fortitudine sua</I> et cetera. Secundo roboris a Deo dati magnitudinem: <I>qui autem sperant mutabunt fortitudinem</I>, scilicet naturalem in divinam, ut non fatigentur ascensu, <I>assument pennas</I>, Prov. 23: <I>facient sibi pennas</I> etc., nec etiam veloci cursu: <I>current</I>, nec etiam continuo incessu, <I>ambulabunt</I> etc., supra 5: <I>non est deficiens neque laborans</I> etc. (Collationes cap. 40). Adiuvatur spiritus domini (non in creatione sed in iustificatione, Augustinus: <I>qui creavit te sine te</I> etc.): per praedicationem, I Cor. 3: <I>Dei adiutores</I> etc., per praeparationem, Iac. 4: <I>appropinquate domino</I> etc., per cooperationem, Hebr. 12: <I>contemplantes, ne quis desit</I> et cetera. Sancti comparantur aquilis: propter volatus altitudinem, Iob 39: <I>numquid ad praeceptum tuum</I> etc., in quo eminentia contemplationis, supra 33: <I>regem in decore suo</I> etc.; propter odoris subtilitatem, Luc. 16: <I>ubicumque fuerit corpus</I> etc., in quo fervor dilectionis, Cant. 1: <I>trahe me post te</I> etc.; propter loci sublimitatem, Prov. 30: <I>tria sunt mihi</I> etc., in quo studium caelestis conversationis, Phil. 3: <I>nostra conversatio</I> etc.; propter motus velocitatem, Thren. 4: <I>velociores fuerunt</I> etc., in quo promptitudo bonae operationis, Prov. 22: <I>vidisti hominem</I> etc.; propter renovationem, Ps.: <I>renovabitur ut aquilae</I> etc., in quo studium emendationis et profectus, II Cor. 4: <I>licet is qui foris</I> etc.; propter membrorum pulcritudinem, Ez. 17: <I>aquila grandis</I> etc., in quo decor virtutum, Cant. 4: <I>tota pulcra es</I> etc.; propter filiorum sollicitudinem, Deut. 32: <I>sicut aquila provocans</I> etc., in quo sollicitudo sanctorum, II Cor. 11: <I>quis infirmatur</I> et cetera.</P>
<BR>
<DIV CLASS="C">Caput 41</DIV>
<P TITLE="Super Is., cap. 41"><A NAME="85001"><SPAN CLASS="ref">[85001] Super Is., cap. 41 </SPAN></A><I>Taceant ad me</I> et cetera. Hic incipit eos confortare ad firmam expectationem ex Dei promittentis dilectione. Et dividitur in tres. In prima ostendit divinam dilectionem ex beneficiis quae patribus exhibuit; in secunda ex filio quem eis promisit, 42 cap.: <I>ecce servus meus</I> etc. in tertia per consolationes quas inter diversas angustias praedicit, 43 capit.: <I>et nunc haec dicit dominus</I> et cetera. Intendit autem per beneficia prius praestita, confortationem Judaeorum et idolorum confutationem, quae talia suis cultoribus non exhibuerunt; et ideo dividitur prima pars in duas. In prima disceptat contra idolorum cultores; in secunda contra ipsa idola, ibi, <I>prope facite</I> etc.; primum in duo: primo enim per beneficia Judaeis praestita convincit adversarios; secundo per eadem confortat Judaeos, <I>et tu Israel serve meus</I> et cetera. Circa primum tria. Primo convocat gentes ad judicium, prosequens judicii ordinem, ut tacentes audiant, et sic respondeant. <I>Mutent fortitudinem</I>, idest confortent se quasi renovati in fortitudine ad disceptandum mecum. Mich. 6: <I>audiant montes judicium</I> et cetera. Secundo narrat exhibitum beneficium, <I>quis vocavit</I>, ubi narrat multitudinem beneficiorum quantum ad divinam electionem, <I>ab oriente</I>, scilicet Chaldaea, <I>justum</I>, Abraham. Genes. 12, Job 23: <I>vestigia ejus secutus est</I> etc., Jer. 13: <I>sicut adhaeret lumbare</I> etc., Os. 9: <I>quasi prima poma ficulneae</I> etc.; quantum ad concessam potestatem, <I>dabit in conspectu</I>, scilicet quando liberavit Lot, pugnans contra quatuor reges: Gen. 14. Ps. 1: <I>non sic impii, non sic</I> etc.; quantum ad exequendi facilitatem, <I>transibit in pace</I>, idest sine labore; <I>semita</I> etc., sicut qui leviter incedit, quasi vestigium viae non derelinquit: vel quia in pedibus labor: signum viae non derelictus est. Supra 40: <I>current, et non laborabunt</I> etc.; quaerit auctorem: <I>quis haec operatus</I>, et quis, <I>vocans</I>, aeterna praescientia, infra 49: <I>dominus ab utero</I> etc.; et ponit responsionem. <I>Ego dominus</I> etc., Apocal. 1: <I>ego sum alpha</I> et cetera. Aliter ad litteram exponitur de Cyro, mystice de Christo. Tertio ponit quasi gentilium responsum, in quo per idola se defendere credebant. Et primo tangit eorum ad allegata vel mirabilia visa stuporem, <I>viderunt insulae</I> etc., Psalm. 76: <I>viderunt te aquae, Deus etc., accesserunt</I>, ad resistendum. Secundo ponit mutuam confortationem, <I>unusquisque</I> etc., Job 40: <I>una uni adhaerebit</I> et cetera. Tertio ponit idolorum fabricationem: <I>confortabit percutiens</I>, ferrum malleo, <I>cudebat</I>, formabat figuram idoli; <I>dicens</I> de glutino: <I>bonum est</I>, ad consolidandum idolum: Sap. 13: <I>in pariete ponens illum et cetera. Et tu Israel</I> et cetera. In parte ista confortat Judaeos ex eisdem beneficiis: et primo ponitur praeteriti beneficii repetitio in electione patrum Jacob et Abraham, quibus ab aliis universaliter distincti sunt: <I>Jacob quem</I> etc., Psal. 104: <I>semen Abraham servi</I> etc., Rom. 11: <I>secundum electionem autem</I> et cetera. Secundo ponitur futurorum promissio: et primo quantum ad immunitatem malorum, excludens timorem: tum propter Dei praesentiam, <I>ne timeas quia</I> etc., Jerem. 1: <I>ne timeas a facie</I> etc., tum propter patrum justitiam, <I>suscepit te</I>, quasi semen repromissum, <I>justi mei</I>, Abraham. Vel <I>suscepit</I>, ad defendendum, <I>justi</I>, Cyri. Ps. 90: <I>in manibus portabunt</I> etc.; ponens etiam hostium amotionem quantum ad eorum confusionem, <I>ecce confundentur</I>. Jer. 17: <I>confundantur qui me persequuntur</I> etc., quantum ad destructionem, <I>erunt quasi non sint</I>. Supra 30: <I>ad perdendas gentes in nihilum</I> etc., et reparationis impossibilitatem, <I>quaeres eos</I> etc., Psalm. 36: <I>vidi impium super</I> etc.; ostendens etiam destructionis rationem, <I>quia ego dominus</I> etc., Ps. 143: <I>emitte manum tuam</I> et cetera. Secundo quantum ad abundantiam bonorum: et primo contra servitutem, ponens ipsum servitutis jugum: <I>noli timere vermis</I>; quasi qui vilis haberis et calcaris sicut vermis, et pro mortuo computaris. Psalm. 21: <I>ego sum vermis</I> etc.; ponens etiam divinum auxilium. Infra 41: <I>ego auxiliatus</I> etc.; ponens etiam exaltationis beneficium, quantum ad hostium subjugationem, <I>ego posui te</I> etc., supra 25: <I>et triturabitur Moab</I> etc., quod forte tempore Machabaeorum. Et quantum ad eorum exultationem, <I>et tu exultabis</I> etc., Cant. 1: <I>laetabimur et exultabimus</I> et cetera. Secundo contra paupertatem, ponens primo paupertatis incommodum, <I>egeni et pauperes</I> etc., supra 5: <I>nobiles eius interierunt</I> etc.; secundo divinum propositum: <I>ego dominus</I> etc., Ps.: <I>invocabit me et ego</I> etc.; tertio ponit beneficium quantum ad abundantiam aquarum in locis montuosis: <I>aperiam in supremis</I> etc., supra 30: <I>erunt super montem</I> etc., et in locis desertis, <I>ponam desertum</I> idest terram vestram primus desertam. Psalm. 106: <I>posuit desertum in stagna</I> etc., et quantum ad pulcritudinem arborum, <I>dabo in solitudine</I> etc., Ez. 30: <I>multiplicata sunt arbusta</I> etc.; quarto ponit beneficii fructum, <I>ut videant</I> etc., Eccli. 36: <I>cognoscant quoniam non est Deus et cetera. Prope facite</I> et cetera. Hic ponit disputationem contra ipsa idola: et primo ponit disputationem; secundo sententiae determinationem, <I>et vidi et non erat</I> et cetera. Circa primum duo. Primo disputat contra idola rationibus universalibus; secundo per rationem a quodam particulari facto sumptam, <I>suscitavi</I> et cetera. Circa primum tria. Primo convocat ad judicium, <I>prope</I>, idest appropinquate ad me, ut simul judicemur: vos idola, vel idolatrae, <I>afferte</I>, idest allegate, <I>si quid habetis</I>, ut probetis vos deos, <I>si habes quid loquaris</I> etc., Psal. 81: <I>Deus stetit in synagoga</I> et cetera. Secundo proponit argumentum duplex. Unum sumptum ex divina scientia, quae plene omnia novit, praeterita et futura, quam idola non habent: <I>priora quae fuerunt</I> et cetera. Eccl. 23: <I>domino Deo antequam crearentur</I> etc.; aliud est sumptum ex divina potentia, quae potest punire et bene facere: <I>bene quoque</I> etc., Baruch ult.: <I>neque si quid mali patiuntur</I> et cetera. Tertio concludit eorum defectum quantum ad causam materialem, <I>ecce vos</I>, idola, <I>ex nihilo</I>, ex materia creata; quantum ad formalem, <I>opus</I>, idest artificialis forma, quae figurat in vobis divinitatem, quae non est; et quantum ad efficientem, <I>abominatio</I>, idest abominabilis, vel vos, artifices, <I>opus vestrum</I>, scilicet idola, <I>qui elegit</I>, cultores. 1 Cor. 8: <I>scimus quia idolum</I> etc., Jer. 10: <I>confusus omnis artifex et cetera. Suscitavi</I>. Hic sumit quoddam speciale factum ad arguendum contra idola, et primo praedicit quoddam futurum: <I>ab Aquilone</I>, Chaldaeum; <I>ab oriente</I>, Persam, qui subjugaverunt sibi diversas terras et principes. <I>Plastes</I>, figulus, <I>plasma</I>, factura. Mystice: per eum qui ab Aquilone, gentilem, per eum qui ab oriente, Christum. Ps. 17: <I>ut lutum platearum</I> et cetera. Secundo ex hoc sub quaestione proponit argumentum, quod qui hoc potest praedicere, est juste dicendus Deus; et qui non, non. <I>Quis annuntiavit?</I> Infra 48: <I>congregamini et audite</I> et cetera. Tertio excludit ab idolis divinitatis indicium: <I>non est annuntians</I>, aliquis ex vobis diis, <I>neque</I>, aliquis cultorum, <I>audiens</I> etc., Ps. 113: <I>oculos habent, et non videbunt</I> et cetera. Quarto ostendit in vero Deo divinitatis signum. <I>Primus</I>, idest singularis Deus noster. <I>Ecce adsum</I>, in auxilium, <I>Evangelistas</I>, annuntiantes futura. Daniel 2: <I>vere Deus vester Deus</I> etc.; vel <I>primus</I>, propheta domini, ex persona Dei, vel <I>primus</I>: primogenitus Dei filius. Eph. 4: <I>et dedit quosdam quidem et cetera. Et vidi</I>. Hic ex supra posita disputatione concludit sententiae determinationem: et per se patet. Ier. 10 et 11: <I>vana sunt et opus risu dignum</I> etc. (Collationes cap. 41). Christus transivit in pace carnis ad spiritum quam habuit, Iob 5: <I>scies quod pacem habeat</I> etc., hominis ad proximum quam docuit, infra 52: <I>quam pulcri super montes</I> etc., mundi ad Deum quam fecit, Eph. 2: <I>fecit pacem</I> et cetera. Movet ad praedicandum instinctus fidei, Ps.: <I>credidi propter</I> etc., II Cor. 4 Apoc. ult., stimulus zeli, Ier. 20: <I>et factum in corde meo</I> etc., magnitudo praemii, Matth. 5: <I>qui fecerit et docuerit</I> et cetera. Suscepit nos Christus quasi victor captivum ad liberandum, Gen. ult.: <I>ad praedam fili</I> etc., Ps.: <I>educ de custodia</I> quasi medicus infirmum ad sanandum, Ps.: <I>qui propitiatur omnibus</I> etc., quasi advocatus reum ad excusandum, I Ioh. 1: <I>advocatum habemus</I> etc., quasi fortis debilem ad defendendum, infra 63: <I>ego qui loquor iustitiam</I> etc., Exod.: <I>dominus pugnabit</I> etc., quasi sponsus sponsam ad congaudendum, Osee 2: <I>sponsabo te mihi</I> et cetera. Aqua effusae lacrimae, Ier. 9: <I>quis dabit capiti meo</I> etc., baptismalis munditiae, Ioh. 3: <I>nisi quis renatus</I> etc., spiritualis gratiae, Ioh. 7: <I>qui in me credit flumina</I> etc., divinae sapientiae, Eccli. 24: <I>ego sapientia effudi</I> etc., internae laetitiae, Prov. 5: <I>bibe aquam</I> et cetera.</P>
<BR>
<DIV CLASS="C">Caput 42</DIV>
<P TITLE="Super Is., cap. 42"><A NAME="85002"><SPAN CLASS="ref">[85002] Super Is., cap. 42 </SPAN></A><I>Ecce servus meus</I> et cetera. Hic ostendit divinam dilectionem ex filio quem promisit. Joan. 3: <I>sic Deus dilexit mundum</I> et cetera. Et primo ex tanto beneficio ostendit Dei dilectionem; secundo Judaeorum perversitatem, <I>haec verba feci eis</I> et cetera. Circa primum tria. Primo praedicit filii Dei adventum; secundo malorum casum, <I>dominus sicut fortis</I> et cetera. Tertio resurrectionem bonorum, <I>et educam caecos</I> etc., Luc. 2: <I>ecce hic positus est</I> et cetera. Circa primum tria. Primo describit mittendi conditionem; secundo praedicit missionem, <I>haec dicit dominus</I> etc., tertio invitat ad gratiarum actionem, <I>cantate domino</I> et cetera. Circa primum tria. Primo ostendit gratiae plenitudinem quantum ad gratiam unionis, <I>suscipiam eum. Servus</I>, secundum humanam naturam. Luc. 1: <I>suscepit Israel</I> etc.; quantum ad gratiam capitis, <I>electus</I>, ut sit caput Ecclesiae. <I>Ex millibus</I>: Cant. 5. Ps. 64: <I>beatus quem elegisti et assumpsisti etc., complacuit</I>. Matth. 3: <I>hic est filius meus</I> etc.; quantum ad gratiam habitualem, quae fuit in ipso singularis, <I>dedi spiritum meum</I>. Supra 11: <I>requiescet super eum spiritus domini</I> et cetera. Secundo ostendit judicii aequitatem, quantum ad tria: scilicet judicandi auctoritatem, <I>judicium gentibus</I> etc., Ps. 71: <I>Deus, judicium tuum</I> etc., Joan. 5: <I>omne judicium dedit</I> etc., cui adjungit mansuetudinem, <I>non clamabit</I>. Eccl. 9: <I>verba sapientis audiuntur</I> etc.; ostendit secundo judicis aequalitatem: <I>neque accipiet personam</I>. Act. 10: <I>non est personarum acceptor Deus</I>. Cui adjungit pietatem in subveniendo: <I>nec audietur foris</I>, Judaeam, <I>vox</I> praedicationis ejus, ut prius subveniret illis ad quos missus erat. <I>Non sum missus</I> et cetera. Matth. 15, Ps. 94: <I>hodie si vocem ejus</I> etc., et in dissimulando, <I>calamum</I>, scilicet regnum Judaeorum, <I>linum</I>, sacerdotium. Ezech. 34: <I>quod confractum fuerat</I> etc.; ostendit etiam tertio judicii veritatem, <I>in veritate</I> etc., Ps. 95: <I>judicabit orbem terrae</I> etc., cui adjungit jucunditatem: <I>non erit tristis</I>, in corde; <I>turbulentus</I>, in facie: semper hilaris jucundusque fuit, aequalitatem mentis servans, etsi quantum ad partem sensibilem fuerit propassio tristitiae, non quidem necessitatis, sed voluntatis. Unde Matth. 26: <I>tristis anima mea</I> etc., Eccl. 30: <I>jucunditas cordis</I> et cetera. Tertio ostendit dominii potestatem: <I>donec ponat</I> judicium ultimum, vel praeceptum suum, praedicantibus apostolis; <I>legem</I>, Evangelium. Genes. 49: <I>ipse erit expectatio</I> etc., infra 60: <I>me enim insulae expectant</I> et cetera. Alii exponunt hoc de Dario rege Persarum, qui mansuetus, justus et quietus fuit, quem dominus elegit ad liberandum Judaeos. <I>Haec dicit dominus Deus</I> et cetera. Hic praedicit missionem: et primo ostendit mittentis potestatem quantum ad creationem caelestium, <I>creans caelos</I>; quantum ad dispositionem terrestrium, <I>firmans terram</I>; quantum ad animationem viventium, <I>dans flatum</I>, naturalis vitae, <I>spiritum</I>, gratuite. Zach. 12: <I>dominus extendens caelum</I> et cetera. Secundo praedicit missionem, ponens missi exaltationem: <I>ego dominus vocavi te</I>, filium meum ab aeterno, praedestinando ad unitatem divinae personae, <I>in justitia</I>, idest ut justus sim, implens promissa. Rom. 1: <I>qui praedestinatus est et cetera. Apprehendi manum</I>, quantum ad operationem: Joan. 14: <I>pater in me manens etc., et servavi</I>, ne morte detinereris. Ps. 15: <I>non dabis sanctum tuum</I> etc., infra 49: <I>vocavi eum et adduxi</I> etc.; ponit etiam officii iniunctionem: <I>dedi te in foedus</I>, quasi mediatorem. Gen. 9: <I>arcum meum ponam et cetera. In lucem</I> etc., quasi illuminatorem. Supra 9: <I>habitantibus in regione</I> etc., Joan. 1: <I>erat lux vera</I> etc.; ostendit etiam officii utilitatem contra infidelitatem, <I>ut aperires</I> etc., Joan. 9: <I>in judicium veni</I> etc., contra peccati servitutem. <I>Ut educeres</I> etc., Zach. 9: <I>tu autem in sanguine testamenti</I> et cetera. Tertio ex missione concludit divinae majestatis singularitatem, quantum ad potentiam, <I>ego dominus</I> etc., Ps. 67: <I>iter facite illi</I> etc., Exod. 6: <I>nomen meum Adonai etc., gloriam</I>, qua dominus dicor. Luc. 2: <I>gloria in excelsis</I> etc., et quantum ad scientiam, <I>quae prima fuerunt</I> etc., infra 49: <I>dixi tibi ex tunc</I> et cetera. Hoc etiam referunt ad Darium. <I>Cantate domino</I> et cetera. Hic invitat ad gratiarum actionem: et primo indicit laudem et praecipue agrestibus, vel propter distantiam habitationis: <I>ab extremis</I>, supra 24: <I>a finibus terrae laudes</I> etc., vel propter inclusionem maris, <I>qui descenditis</I>; scilicet nautae, <I>plenitudo ejus</I>, scilicet maris, idest omne illud quo impletur laudet Deum. Ps. 106: <I>qui descendunt in mare</I> etc., vel propter conversationem in desertis. <I>Levet</I>, vocem suam in laudem Dei, <I>desertum</I>, idest habitatores ejus, maxime quantum ad Ismaelitas, <I>in domibus</I>, more aliarum nationum, qui prius erant vagi per desertum. <I>Cedar</I>, filius Ismaelis. Supra 35: <I>laetabitur deserta</I> etc.; vel propter habitationem in montanis: <I>laudate habitatores petrae</I>, illius civitatis in Palaestina, quae in petris posita est. Vel cujuslibet montis. Infra 55: <I>montes et colles cantabunt</I> etc., et invitat hos de quibus minus videtur quod ad laudandum Deum conversantur. Secundo praedicit divinae laudis divulgationem: <I>ponent domino gloriam</I>, in aliis, non solum in seipsis. Infra ult.: <I>mittam ex eis qui salvati</I> et cetera. Mystice totum hoc de conversione gentium ad fidem. <I>Dominus sicut fortis</I>. Hic praedicit per Christi adventum futurum casum: et circa hoc quatuor ponit. Primo potentiam: <I>dominus sicut fortis</I>, ad impugnandum Judaeos per Romanos. Exod. 15: <I>dominus quasi vir pugnator etc., zelum</I>, ultionis. Prover. 6: <I>zelus et furor viri</I> et cetera. Secundo ponit iram, <I>vociferabitur</I>, per tribulationes quas eis immittet; contra id quo supra dictum est. <I>Non clamabit</I>, primo enim ostendit mansuetudinem veniens. Sed contemnentibus indignationem ostendit. Job 37: <I>tonabit in voce sua</I> et cetera. Tertio ponit justitiam: quia justum est ut cum diu expectaverit impoenitentes, omnes simul absorbeat: <I>tacui, semper</I> etc., Job 3: <I>nonne dissimulavi etc., patiens fui</I>. Supra 30: <I>propterea expectat dominus etc., sicut pariens</I>, proferam dissimulatum dolorem, sicut mulier conceptum infantem. Vel quia sicut parturiens dolebo de tam gravi poena. Quarto ponit poenam quantum ad homines: <I>desertos faciam montes</I>, majores; <I>colles</I>, mediocres; <I>germen</I>, populares. Ezech. 35: <I>montem Seir desertum</I> etc., et quantum ad subtractionem omnis doctrinae vel consolationis, <I>ponam flumina</I> etc., Psalm. 106: <I>posuit flumina in desertum</I> et cetera. Potest etiam hoc referri ad destructionem hostium Judaeorum per Darium. <I>Et educam</I>. Hic ponit (resurrectionem) bonorum quantum ad tria. Primo quantum ad reparationem actus: <I>educam caecos</I>, scilicet gentiles, <I>in viam</I>, Christum, vel legis praeceptum: vel etiam Judaeos, secundum aliam expositionem. Prov. 4: <I>ducam te per semitas</I> etc.; secundo quantum ad illuminationem intellectus: <I>ponam tenebras</I> etc., Luc. 1: <I>illuminare his qui in tenebris</I> etc.; tertio quantum ad directionem affectus. <I>Prava</I>, scilicet corda, supra 40: <I>erunt prava in directa et cetera. Haec verba feci eis</I> et cetera. Hic ostendit Judaeorum perversitatem: et primo ostendit eos ingratos ad beneficia; secundo duros ad praecepta, <I>surdi audite</I>, tertio obstinatos inter flagella, <I>quis est in vobis</I> et cetera. Circa primum duo. Primo ostendit ingratitudinem, <I>haec verba</I>, scilicet praedicta beneficia. <I>Conversi sunt retrorsum</I>, a me, Jer. 5: <I>tu dereliquisti me</I> et cetera. Secundo imprecatur eis confusionem, <I>confundantur</I> etc., Psal. 118: <I>confundantur omnes et cetera. Surdi audite</I>. Hic ostendit eos duros vel inoboedientes ad praecepta. Et primo ostendit eorum duritiam, vocans eos surdos, et caecos unite. (<I>Excaecavit enim eos malitia eorum</I>: Sap. 2), quamvis habeant oculos, et aures corporis, quod probat quia videntes custodiunt et habentes aures cordis apertas oboediunt. <I>Venundatus</I>, in servum peccati, pro delectatione temporalis boni, 3 Reg. 21: <I>venundatus es ut faceres et cetera. Qui apertas</I> etc., Ier. 5: <I>audi popule stulte</I> etc., supra 6: <I>excaeca cor populi huius</I> et cetera. Secundo ostendit durorum stultitiam, per hoc quod in praeceptis, eorum utilitatem dominus intendebat. Unde ponit domini intentionem: <I>et dominus voluit eum</I>, populum; et ipse populus <I>magnificaret legem</I> Dei, in corde suo custodiendo ipsam; et ut dominus <I>extolleret</I>, id est exaltaret, populum. 1 Thess. 4: <I>haec est, voluntas Dei</I> etc.; et ostendit etiam eorum contradictionem, quia in seipsis peccabant: <I>ipse autem direptus</I>, a Daemonibus per diversa peccata, et ideo <I>vastatus</I>, ab hostibus supra 18: <I>a populo divulso</I> etc.; aliis etiam occasionem peccandi praestabant, <I>laqueus</I>, idest occasio ad peccandum, <I>juvenum</I>, insipientum. Oseae 5: <I>laqueus facti estis</I> etc., et quia peccata occultabant, <I>in domibus carcerum</I>, idest in secreto cordis. <I>In corde et corde</I> et cetera. Tertio ponit poenam: <I>facti sunt in rapinam et cetera. Nec est qui eruat</I>, bellorum potentia, <I>nec est qui dicat</I>, orationis instantia. Eccli. ult.: <I>circumdederunt me undique</I> etc.; vel ibi incipit poena, <I>in domibus carcerum</I>, ut exponatur ad litteram. <I>Quis est in vobis</I>. Hic ostendit eos incorrigibiles per flagella, quia etiam causam flagellorum non recognoscunt: et circa hoc tria facit. Primo inquirit recte sentientem, innuens paucitatem. <I>Futura</I>, quae praenuntio de vestris suppliciis. Oseae ult.: <I>quis sapiens</I> et cetera. Secundo determinat veritatem quantum ad poenae auctorem: <I>quis dedit</I> etc., 1 regum 2: <I>dominus mortificat</I> etc.; quantum ad culpam: <I>ipse est cui</I> etc., Baruch 4. <I>Justitias ipsius nescierunt</I> etc.; et quantum ad poenam, <I>et effudit</I> etc., Ps. 68: <I>effunde super eos iram tuam</I> etc., effusio abundantiam significat. Tertio excludit veritatis cognitionem: <I>et combussit eum</I>, scilicet materiali igne per hostium vastationem; <I>non cognovit</I>, se a Deo pro peccatis suis punitum. Psalm. 81: <I>nescierunt neque intellexerunt</I> etc. (Collationes cap. 42). Clamor devotae orationis, Hebr. 5: <I>cum clamore valido</I> etc., attentae praedicationis, Ioh. 7: ultimo festivitatis etc., rixae et contentionis, supra 5: <I>expectavit ut faceret</I> et cetera. Datur Christus in foedus conservandae salutis, Gen. 9: <I>arcum meum</I> etc., explendae promissionis, II Cor. 1: <I>quotquot promissiones</I> etc., divinae dilectionis Ioh. 3: <I>sic Deus dilexit</I> etc., cessaturae legis, Ps.: <I>holocausta pro peccato</I> et cetera.</P>
<BR>
<DIV CLASS="C">Caput 43</DIV>
<P TITLE="Super Is., cap. 43"><A NAME="85003"><SPAN CLASS="ref">[85003] Super Is., cap. 43 </SPAN></A><I>Et nunc haec dicit dominus</I> et cetera. Hic ostendit eis divinam dilectionem per remedia quae eis inter angustias concessit. Et dividitur in partes tres. In prima promittit futura remedia, ad ostendendam dilectionem; in secunda commemorat praeterita beneficia, ad confirmandam promissionem; <I>haec dicit dominus: qui dedit</I> etc., in tertia excludit merita, ad tollendam praesumptionem, <I>non me invocasti</I> et cetera. Circa primum tria facit. Primo ostendit ad eos divinae dilectionis privilegium; secundo ex promissis remediis excludit divinae potestatis consortium, <I>omnes gentes congregatae sunt</I> etc., in tertia ponit dilectionis signum, <I>haec dicit dominus redemptor</I> etc., circa primum promittit eis tria remedia. Primo in poenis sustentationem, excludens timorem ex divina praesentia: <I>creans te</I>, quantum ad substantiae principia: Deut. 32: <I>ipse est pater tuus etc., formans</I>, quantum ad formam quam dedit. Gen. 1: <I>formavit dominus etc., redimens</I> a malis. Oseae 13: <I>de manu mortis etc., et vocavi</I>, ad gratiam. Oseae 1: <I>vocabo non plebem meam</I> etc.; ponit promissionem: <I>cum transieris per aquas</I>, Aegyptios, <I>flumina</I> Chaldaei; <I>igne</I>, Graeci; <I>flamma</I> Romani. Non enim ex toto sunt consumpti. Ps. 65: <I>transivimus per ignem</I> etc.; et assignat hujus rationem: <I>quia ego dominus</I> etc., supra 12: <I>nam et ipse Deus salvator</I> et cetera. Secundo promittit poenarum commutationem ut scilicet alios loco ipsius puniat. Et ponit commutationem. <I>Dedi propitiationem</I>, idest ut propitier tibi, quasi poenis eorum qui te ad peccandum sui auxilii spe provocabant. <I>Saba</I>, civitas Aethiopiae. Prov. 11: <I>justus de angustia</I> etc.; et assignat rationem, scilicet ipsam Dei dilectionem: <I>ex quo honorabilis</I>, idest feci et reputavi te honorabilem. <I>Pro te</I>, pro liberatione tua. Jer. 31: <I>si filius honorabilis mihi</I> et cetera. Tertio promittit eis a tribulationibus omnimodam liberationem: et circa hoc tria. Primo promittit liberationis beneficium, <I>noli timere ab oriente</I>: quia undique dispersi erant. Supra 11: <I>congregabit profugos</I> etc., Ier. 31: <I>ecce ego adducam eos</I> et cetera. Secundo ponit liberationis meritum: <I>et omnem qui invocat</I> adducam, <I>in gloriam meam</I>, ut glorificet me, et in ipso gloriosus appaream. Joel 2: <I>omnis quicumque invocaverit</I> et cetera. Tertio promulgat liberationis praeceptum. <I>Educ</I>, o Cyre, <I>foras</I>, extra terram captivitatis, <I>populum</I>, scilicet Judaeorum. Jer. 5: <I>audi popule stulte et cetera. Omnes gentes</I>. Hic excludit divinitatis consortium. Et primo ostendit aliorum deorum falsitatem per modum judicii, ponens gentium ad idola consensum: <I>congregatae sunt</I>, in unum errorem. Ps. 13: <I>omnes declinaverunt</I> etc., petens divinitatis signum. <I>Quis ex vobis</I>; idest, quis deorum vestrorum? Vel loquitur ad idola, et petit testimonium. <I>Dent testes, et justificentur</I>: id est juste dicantur dii; et testes <I>audiant</I>, ab eis futura, <I>et dicant</I>, pro vobis testimonium. Supra 41: <I>non est annuntians neque praedicens</I> et cetera. Secundo ostendit suae divinitatis veritatem: et primo quantum ad scientiam; secundo quantum ad potentiam, <I>vos testes</I> et cetera. Circa primum duo. Primo dat testimonium: assignans homines in testimonium: <I>vere vos testes etc.; servus</I>, populus Jacob, vel Christus. Act. 1: <I>eritis mihi testes</I> etc.; ponens cognoscendi modum, <I>ut sciatis</I>, quantum ad ea quae per naturales rationes de Deo sciri possunt, <I>et credatis</I>, quantum ad ea quae supra rationem sunt et sic, <I>intelligatis</I>: quia <I>nisi credideritis, non intelligetis</I>, Sup. 8, secundum aliam litteram. Ponens etiam testium dictum, quod ipse sit solus Deus: <I>quia ego</I> solus, <I>sum</I>, Deus. <I>Formator</I>, vel (<I>formatus</I>), scilicet idolum, Deut. 32: <I>videte quod ego sim solus</I> etc., et quod sit solus dominus, <I>ego sum</I>, singulariter, <I>ego sum</I>, excellenter, etc., Act. 4: <I>salus non est in aliquo alio</I> et cetera. Secundo dat divinitatis signum. <I>Ego annuntiavi etc., non fuit</I>, a quo scire possetis. Ps. 80: <I>Israel, si me audieris et cetera. Vos testes</I> et cetera. Hic ostendit veritatem divinitatis quantum ad potentiam: et primo dat testimonium, <I>vos testes</I> etc., Joan. 8: <I>ego principium</I> et cetera. Secundo dat potentiae signum in puniendo: <I>et non est qui de manu</I>, ut Deut. 32, Iob 10; et in operando <I>operabor</I> etc., supra 14: <I>dominus exercituum decrevit etc.; haec dicit dominus</I> et cetera. Hic ponit dilectionis signum: quia pro eis Babylonios in navibus gloriantes, propter multitudinem aquarum, destruxit. <I>Emisi</I>, scilicet iram, Ier. 51: <I>cogitavit dominus et fecit et cetera. Haec dicit dominus qui dedit</I> et cetera. Hic commemorat praeterita beneficia, ad confirmandam spem de futuris. Et circa hoc duo facit. Primo commemorat praeterita beneficia quando egressi sunt de Aegypto, in eorum gubernatione. <I>In mari</I>, rubro, Exod. 14: <I>in aquis torrentibus, in Arnon</I>, Numer. 21: in Jordane, Josue 3. Et quantum ad hostium destructionem, <I>qui eduxit quadrigam</I>, currus Pharaonis etc., Exod. 15: <I>electi principes ejus etc.; quasi linum</I>, in momento succisum. Secundo promittit futura multo majora: et circa hoc tria facit. Primo ostendit futurorum beneficiorum magnitudinem ex priorum comparatione: <I>ne memineris</I>; quasi: non sunt digna ut in memoria habeantur comparatione futurorum Phil. 3: <I>ea quidem quae retro sunt obliviscens</I> etc., ex eorum novitate: <I>ecce facio nova</I>, inaudita. Apoc. 21: <I>ecce nova facio omnia</I>. Et ex eorum determinatione: <I>ponam in deserto</I>, idest in terra Judaeorum, quae prius deserta, <I>viam</I>, euntium ad festivitates: <I>flumina</I>, consolationis. Psalm. 106: <I>posuit desertum in stagna</I> et cetera. Et si exponantur haec ad litteram de liberatione de captivitate Babilonis, dicuntur majora quam liberatio de Aegypto; non propter majora miracula; sed quia reges de quorum potestate liberavit, potentiores Pharaone fuerunt; vel quia de loco magis distanti venerunt. Si autem referantur ad liberationem factam per Christum, constat quod nihil ita admirabile praecesserat in saeculis praeteritis. Secundo ostendit beneficiorum utilitatem in gentibus: <I>et glorificabit bestia agri</I>, idest gentilis bestialiter vivens conversi ad Christum, vel videntes quomodo Judaeos libero. Psal. 148: <I>bestiae et universa pecora</I> etc.; et in Judaeis, <I>ut darem potum</I>, doctrinae et consolationis, Deut. 7: <I>te elegit dominus</I> et cetera. Tertio assignat rationem, <I>populum istum mihi</I>, in laudem meam. Proverb. 16: <I>universa propter seipsum et cetera. Non me invocasti</I>. Hic excludit merita Judaeorum ad consequenda tanta beneficia: et circa hoc tria. Primo excludit meritum; secundo dat responsioni locum, <I>reduc me</I> etc., tertio removet quemdam respondendi modum, <I>pater tuus</I> et cetera. Circa primum tria. Primo excludit meritum, <I>non me invocasti</I>, et haec omnia dicuntur quia non toto corde haec Deo offerebant, sed partim Deo, partim idolis; vel quia Deo nihil conferebant; vel quia spe temporalis retributionis faciebant, vel quia post adventum Christi accepta non fuerunt. Malach. 3: <I>quis est in vobis qui claudat ostia</I> etc., Psal. 49: <I>numquid manducabo</I> et cetera. Secundo ostendit ipsorum reatum, <I>verumtamen servire</I>; quasi: servilem me ostendistis, dum me offendentes non puniebam. Supra 1: <I>facta sunt mihi molesta</I> etc.; loquitur more humano. Tertio ostendit datum gratis beneficium, <I>ego sum</I> etc., Psalm. 24: <I>propter nomen tuum propitiaberis</I> etc., Ez. 36: <I>non propter vos ego faciam et cetera. Reduc me</I> et cetera. Hic dat responsioni locum. <I>Reduc</I>; quasi: recogita quae tibi fecerim; <I>narra si quid habes</I>, ad te excusandum, vel me accusandum, <I>ut justificeris</I>, idest ut iudiceris justus. Iob 33: <I>si habes quid loquaris et cetera. Pater tuus</I>. Hic removet quamdam viam respondendi. Possent enim allegare patrum innocentiam; sed contra haec dicit. <I>Pater, Adam</I>, Gen. 3, Abraham petens signum de promissione Dei, quasi dubitans, Genes. 15: <I>interpretes</I>, Moyses et Aaron ad aquas contradictionis, Num. 21: <I>contaminavi</I>, idest contaminari permisi, <I>ad internecionem</I>: quia omnes in deserto mortui sunt, excepto Caleb et Josue. Psal. 105: <I>peccavimus cum patribus nostris</I> etc. (Collationes cap. 43). Dominus liberat sanctos ab igne: carnalis temptationis, Iob 31: <I>ignis est usque ad consumptionem</I> etc., temporalis tribulationis, Ps.: <I>igne me examinasti</I>, aeternae damnationis, Matth. 25: <I>ite maledicti</I>, divinae indignationis, Deut. 32: <I>ignis succensus est</I> et cetera. In quo uruntur: lascivientes, 1 Cor. 7: <I>melius est nubere</I> etc., impatientes, supra 13: <I>facies combustae</I> etc., impaenitentes, Ps.: <I>flamma combussit peccatores</I>, superbientes, ibid.: <I>montium fundamenta</I> etc., liberat etiam ab aquis: voluptatis, Prov. 9: <I>aquae furtivae</I> etc., in quibus suffocantur per luxuriam; cupiditatis, Exod. 15: <I>submersi sunt quasi plumbum</I> etc., in quibus per avaritiam; adversitatis, Ps.: <I>intraverunt aquae usque ad animam</I> etc., in quibus per impatientiam; mundanae potestatis, Apoc. 17: <I>aquae super quas sedet</I> etc., in quibus per superbiam. Reduc Deum in memoria quantum ad: mirabilia quae fecit ad venerandum, Ps.: <I>mementote mirabilium eius</I> etc., beneficia quae dedit ad regratiandum, Eccli. ult.: <I>memoratus sum misericordiae</I> etc., tormenta quae sustinuit ad compatiendum, Thren. 3: <I>recordare paupertatis</I> etc., praecepta quae dedit ad observandum, Ps.: <I>ut memores sint</I> et cetera.</P>
<BR>
<DIV CLASS="C">Caput 44</DIV>
<P TITLE="Super Is., cap. 44"><A NAME="85004"><SPAN CLASS="ref">[85004] Super Is., cap. 44 </SPAN></A><I>Et nunc audi Iacob</I> et cetera. Hic tertio confortat eos ex idolorum vilitate, ne forte crederent per ea posse divinas promissiones impediri. Et dividitur in duo. In prima excludit timorem; in secunda ostendit idolorum vilitatem, ibi, <I>haec dicit dominus rex</I> et cetera. Circa primum tria. Primo excitat attentionem: <I>audi Jacob quem elegi</I>, reprobato Esau. Mal. 1: <I>Jacob dilexi</I> et cetera. Secundo excludit timorem: <I>haec dicit dominus etc., formans te</I>. Infra 49: <I>haec dicit dominus, formans me etc., rectissime</I>, quod sonat hoc nomen Israel, quantum ad veram significationem; sed quasi per etimologiam dicitur vir videns Deum. <I>Is</I> vir, <I>rac</I> videns, <I>hel</I> Deum. Tertio ponit promissionem, ibi <I>effundam enim</I> et cetera. Et primo promittit divinum beneficium quantum ad temporalia: <I>effundam aquas</I>, idest consolationes. Ezech. 36: <I>effundam super vos aquam</I> etc.; quantum ad spiritualia, <I>effundam spiritum etc., benedictionem</I>, quantum ad donorum multiplicationem. Joel. 2: <I>effundam de spiritu meo</I> et cetera. Secundo ponit beneficii fructum quantum ad bona temporalia, <I>et germinabunt</I>, scilicet multiplicabuntur ex abundantia prosperitatis, sicut arbor ad multitudinem aquae. Supra 35: <I>germinans germinabit</I> etc., Ps. 1: <I>erit tamquam lignum</I> et cetera. Ponit etiam effectum donorum spiritualium. <I>Iste dicet</I>, quia quilibet se Deo subjectum confitebitur: <I>scribet</I>, cantica, <I>domino</I>, idest ad honorem domini. Vel <I>domini scilicet, ego sum</I> portans Scripturam, quod pertineat ad cultum Dei. <I>Assimilabitur</I>, alienigena in colendo Deum; vel erit strenuus sicut Jacob. Jer. 3: <I>patrem vocabis et cetera. Haec dicit dominus</I> et cetera. Hic ostendit idolorum vilitatem: et circa hoc tria facit. Primo ostendit idolorum defectum; secundo ex hoc revocat eos ad suum cultum, <I>memento horum</I> etc.; tertio promittit colentibus se liberationis beneficium, <I>haec dicit dominus redemptor</I> et cetera. Circa primum duo. Primo arguit contra idola ex divina operatione; secundo ex idolorum formatione, ibi, <I>quis formavit</I> et cetera. Circa primum duo. Primo proponit suae divinitatis singularitatem, <I>ego primus</I> etc., Apoc. 1: <I>ego sum alpha</I> et cetera. Secundo adhibet probationem, <I>quis similis</I> et cetera. Et circa hoc tria facit. Primo proponit divinum actum in annuntiando futura, et ordinem praeteritorum: <I>vocet</I>, praedestinando et cetera. Eccl. 23: <I>domino Deo antequam crearentur</I> et cetera. Secundo assignat suae divinitatis signum testibus confirmatum, <I>nolite timere</I>; quasi: ne solicitemini pro me, quasi deficiam in probatione meae divinitatis, infra 48: <I>audita feci tibi nova</I> et cetera. Tertio concludit idolorum defectum, <I>numquid est</I> etc., et primo proponit quaestionem, <I>absque me</I>, Deuter. 32: <I>videte quod ego sum solus</I> etc.; secundo ostendit testium inidoneitatem: <I>plastae idoli</I>, idest factores eorum, <I>nihil sunt</I>, nullius potentiae supra 40: <I>omnes gentes quasi non sint</I> etc., vel quia intentionem suam non consequuntur, volentes suis manibus Deum fingere; sicut etiam <I>idolum nihil est</I>. 1 Cor. 8, Iob 18: <I>habitent in tabernaculo etc., amantissima</I>, idola, quae sunt vel magis veneranda, vel ex pretiosiori materia. Tertio ostendit testimonii falsitatem: <I>ipsi testes, qui non vident</I>, scilicet idolorum, dicentes ea esse deos. Prov. 19: <I>testis falsus et cetera. Quis formavit</I> et cetera. Hic ostendit quod non sunt dii ex eorum formatione: et circa hoc duo facit. Primo proponit formationem ad excludendam divinitatem; secundo formationis modum ad ostendendum vilitatem, <I>faber ferrarius</I> et cetera. Circa primum duo. Primo proponit formationem, intendens hanc rationem. Quod factum est ab homine, non est Deus, et cetera. <I>Quis?</I> Quasi dicat, nullus; <I>ad nihil</I>, aliud, <I>utile</I>. Baruch ult.: <I>ipsi qui ea faciunt</I> et cetera. Secundo praedicit operantium confusionem: <I>ecce omnes participes</I> idolorum cultus, cum venient ad judicium, <I>stabunt</I>, quasi judicandi. <I>Ex hominibus</I>, idest de numero hominum. Psal. 96: <I>confundantur omnes qui adorant et cetera. Faber ferrarius</I> et cetera. Hic ostendit eorum vilitatem, ut non solum non sint dii, sed quaedam vilia: et primo proponit modum quantum ad idola quae fiebant de metallis, <I>in brachio fortitudinis</I>, idest fortes ictus percutiens. <I>Esuriet et deficiet</I>; quasi diceret: Deus quem facit non potest sibi succurrere, qui tamen factori suo maxime tenetur. Supra 41: <I>confortavit faber</I> et cetera. Secundo quantum ad ea quae fiebant de lignis. <I>Artifex lignarius</I>. Et primo ostendit idoli vilitatem, ponens causam efficientem cum instrumentis suis: <I>normam</I>, regulam ad rectificanda ligna, <I>runcina</I>, instrumentum recurvum ex latere ad cavandum ligna <I>in angularibus</I>, idest in figura quadrangula: vel est instrumentum ad hujusmodi figuras faciendas: <I>circino</I>, idest torno. Quantum ad causam formalem, <I>et fecit imaginem</I> etc.; quantum ad materialem, <I>succidit cedros</I> etc., qua etiam ad viles usus utitur. Jerem. 10: <I>lignum de saltu praecidit</I> et cetera. Secundo ostendit artificis caecitatem, <I>nescierunt. Pars ejus</I>, ligni de quo factum est idolum, iam <I>est cinis</I>, quia combustum. <I>Forte</I> forsitan <I>in dextera mea</I>, idest in operatione. Sap. 13: <I>non erubescit loqui et cetera. Memento horum</I> et cetera. Hic revocat eos ad suum cultum: et primo assignat rationem, proponens servitutis debitum: <I>memento horum</I>, idest recogita vilitatem idolorum, <I>servus</I> etc., Jer. 51: <I>non sicut haec, pars Jacob</I> etc.; et quantum ad praestitum beneficium, vel promissum: <I>delevi, vel (delebo), ut nubem</I>, idest facile. Sap. 2: <I>transiet vita nostra</I> et cetera. Secundo ponit revocationem, <I>revertere</I> etc., Jer. 3: <I>revertere ad me</I> et cetera. Tertio pro reversione invitat totam creaturam ad gratiarum actionem: <I>jubilate extrema</I> etc., Psal. 68: <I>laudent illum caeli et terra, mare et cetera. Haec dicit dominus</I>. Hic revertentibus ad se, promittit liberationis beneficium: et circa hoc duo facit. Primo ostendit liberantis potestatem per beneficia quae eis contulit: <I>redemptor</I>, a malis, <I>et formator</I>, in bonis. Infra 49: <I>haec dicit dominus formans me</I> etc.; quantum ad creaturas, quas fecit, <I>ego sum dominus</I> etc., Jerem. 10: <I>facit terram in fortitudine</I> etc.; quantum ad sapientes, quos infatuavit; quorum quidam profitebantur se scire divina, <I>irrita faciens</I>. Jer. 50: <I>gladius ad divinos</I> etc., quidam de rebus mundanis, <I>convertens sapientes</I> etc., 1 Cor. 1: <I>nonne stultam fecit Deus</I> etc.; etiam quantum ad promissorum impletionem. <I>Suscitans</I>, implens: <I>servi</I>, prophetae vel Moysi vel Christi. Eccli. 36: <I>suscita praedicatores</I> et cetera. Secundo promittit liberationem, primo quantum ad urbium reaedificationem: <I>qui dico Jerusalem,</I> etc., Psal. 68: <I>aedificabuntur civitates</I> etc.; secundo quantum ad hostium destructionem: <I>qui dico profundo</I>, idest mari, scilicet Babyloni. Unde supra 21: <I>onus deserti maris</I>. Supra 19: <I>arescet aqua de mari</I> et cetera. Tertio quantum ad liberantis exaltationem: <I>qui dico Cyro: pastor</I>, pascens oves meas. Ezech. 34: <I>et pascet eas et erit eis</I> etc.; quarto quantum ad templi reintegrationem: <I>qui dico Jerusalem etc., fundaberis</I>: quia ejus tempore sola fundamenta jacta sunt. Ier. 30: <I>aedificabitur iterum Jerusalem</I> etc. (Collationes cap. 44). Datur spiritus: incipientibus in principium vivificationis, Ez. 37: <I>ingressus est in ea</I> etc., in lavacrum renovationis, Tit. 3: <I>per lavacrum renovationis</I> etc., in privilegium adoptionis, Rom. 8: <I>accepistis spiritum</I> etc., proficientibus ad instruendum intellectum, Ioh. 14: <I>Paraclitus spiritus sanctus</I> etc., ad reficiendum affectum, Eccli. 24: <I>spiritus meus super mel</I> etc., ad adiuvandum actum, Rom. 8: <I>spiritus adiuvat infirmitatem</I> etc., perfectis quasi beneficium libertatis, II Cor. 3: <I>ubi spiritus domini</I> etc., quasi vinculum unitatis, Eph. 4: <I>solliciti servare</I> etc., quasi pignus haereditatis, Eph. 1: <I>signati estis</I> et cetera. Sancti sunt: electi per praedestinationem, Eph. 1: <I>elegit nos</I> etc., formati per gratiae infusionem, Gen. 1: <I>formavit dominus</I> etc., recti per dilectionem, Cant. 1: <I>recti diligunt</I> etc., servi per debitum operationis, Luc. 16: <I>servi inutiles</I> et cetera.</P>
<BR>
<DIV CLASS="C">Caput 45</DIV>
<P TITLE="Super Is., cap. 45"><A NAME="85005"><SPAN CLASS="ref">[85005] Super Is., cap. 45 </SPAN></A><I>Haec dicit dominus Christo meo</I> et cetera. Postquam confortavit eos ad firmam expectationem divinorum promissorum, in parte ista incipit prosequi divinas promissiones, ad eorum consolationem: et dividitur in duas. In prima promittit liberationem a malis; in secunda promittit salvationem in bonis. 56 cap.: <I>haec dicit dominus: custodite iudicium</I> et cetera. Prima in duas. In prima promittit eis liberationis beneficium; in secunda excludit omne liberationis impedimentum, cap. 50: <I>haec dicit dominus: quis est hic libellus</I> et cetera. Prima dividitur in tres. In prima praesignat eis liberatorem; in secunda praedicit captivantium et detinentium destructionem, cap. 46, <I>confractus est Bel</I> etc.; in tertia promittit Judaeorum liberationem, cap. 48: <I>audite hoc domus</I> et cetera. Prima in duas. In prima praenuntiat liberatorem; in secunda ostendit consequentem utilitatem, <I>haec dicit dominus sanctus Israel</I> et cetera. Prima in tres. In prima praedicit liberatoris potestatem; in secunda describit ipsius nativitatem, <I>rorate caeli</I> etc.; in tertia refellit incredulorum contradictionem, ibi, <I>vae qui contradicit</I> et cetera. Circa primum duo. Primo ponit potentiae fastigium ad quod exaltatus fuit, contra tria quae solent evadere manus regis: vel propter multitudinem; et quantum ad hoc dicit, <I>Christo</I>, idest regi, non propter unctionem, sed propter regiam dignitatem: quia apud eos reges inungebantur. <I>Apprehendi dexteram</I>, quasi auxiliator operum ipsius, <I>gentes</I>, diversas etc., Deuter. 28: <I>dabit dominus inimicos</I> et cetera. Vel propter fortitudinem; et quantum ad hoc dicit: <I>ego ante te ibo</I>, parans victoriae tuae locum, immittendo terrorem tuum in adversariis: <I>gloriosos</I>, potentes supra alios, sicut Babylonios: <I>portas aereas</I>, potentissimas civitates. Psal. 106: <I>qui contrivit portas aereas</I> et cetera. Vel propter absconsionem; et quantum ad hoc dicit: <I>et dabo tibi thesauros</I>, diversorum regum, quorum civitates cepit. Job 12: <I>revelat profunda de tenebris</I> et cetera. Secundo ponit huius beneficii fructum: et primo in ipso: secundo in aliis, <I>ut sciant hi qui ab ortu</I> et cetera. Circa primum duo. Primo ponit potestatis fructum a Deo requisitum in Cyro, scilicet suae cognitionis: <I>ut scias quia ego</I> etc., Rom. 4: <I>qui vocat ea quae non sunt</I> etc.; et populi liberationis, <I>propter servum meum</I> etc., ut scilicet liberes eum de captivitate, Esther 3: <I>quis novit an idcirco ad regnum</I> et cetera. Secundo ostendit istud beneficium ex parte ipsius Cyri, ex parte esse frustratum: <I>et vocavi</I>, praedicendo nomen tuum: <I>assimilavi</I>, in hoc aliis sanctis meis, quorum nomina prius a domino praedicta sunt: <I>non cognovisti me</I>, esse tantum Deum verum, permanens in idolatria. <I>Accinxi</I>, fortitudine etc., Prov. 1: <I>vocavi et renuistis et cetera. Ut sciant</I>. Hic ostendit fructum in aliis: et primo ostendit quod in aliis quaerit suae cognitionis fructum. <I>Qui ab ortu</I>, idest habitantes per totum mundum. Quod completum fuit in hoc quod Cyrus epistolis suis laudem Dei scripsit ubique; vel quia omnes Deum collaudaverunt videntes Judaeorum liberationem. Psal. 82: <I>sciant quoniam nomen tibi</I> et cetera. Secundo proponit suae divinitatis argumentum, quo cognosci potest in hoc quod potest affligere et liberare, <I>ego dominus et cetera. Lucem</I>, diem vel consolationem: <I>malum</I>, poenae. Amos 3: <I>si est malum in civitate</I> etc., Eccli. 42: <I>omnia fecit Deus duplicia, et cetera. Rorate</I>. Hic describit nativitatem Cyri sub metaphora fructus arboris, ad cujus generationem requiritur humor terrae et pluvia et ros de caelo; ita in nativitate Cyri concurrit divina misericordia, intendens populum suum per eum liberare; et inferior natura, quae significatur. Unde tria facit. Describit ortum, <I>rorate</I>: nativitatis fructum, <I>et justitia oriatur</I>: et primum nativitatis principium, <I>ego dominus et cetera. Pluant justum</I>, neutraliter vel masculine: vel per caelum et nubes, prophetae et alii justi qui ipsum praenuntiando, et lacrymis a Deo poscendo, quodam modo ipsum pluerunt. Psal. 71: <I>descendet sicut pluvia et cetera. Vae qui contradicit</I>. Hic excludit infidelium contradictionem: et primo sub metaphora artificis lutum fingentis: quia sicut lutum non contradicit figulo, ita nec Judaei deberent Deo contradicere, non credentes aliquem posse consurgere qui Babylonios superaret. <I>De Samiis</I>, vasis fictilibus, quia hujusmodi ars in Samos civitate inventa est, <I>absque manibus</I>, quasi absque recta operatione manus, vel sicut lagenae manus habent. Supra 29: <I>quasi si lutum contra figulum</I> etc., Rom. 9: <I>numquid dicet figmentum</I> et cetera. Secundo sub metaphora patris generantis, <I>vae qui dicit</I>, quasi: ego sum pater procreans Cyrum, et sicut mater concipiens ipsum in proposito; et ideo non debetis in hoc mihi contradicere, sicut nec matri generanti. Infra 66: <I>numquid ego qui alios parere</I> etc.; vel loquitur contra illos divinos qui ex ortu Cyri multa pronuntiabant mala futura, dicentes melius esset si non nasceretur. Vel contra illos de Judaeis qui dicebant: ad quid generamus filios, ut in captivitatem nascantur? <I>Haec dicit dominus</I> et cetera. Hic ponit liberatoris utilitatem: et primo quantum ad liberationem Judaeorum; secundo quantum ad conversionem gentium, <I>quia haec dicit dominus</I> et cetera. Circa primum tria. Primo ostendit suam ad praedicendum futura auctoritatem: <I>eius</I>, scilicet Cyri, <I>plastes</I>, factor, <I>super filios</I>, Judaeos, liberandos, vel alios quoscumque volo nascituros, et non idola. Supra 8: <I>numquid non populus</I> etc.; sed Glossa legit ironice. Secundo praedicit liberationem, ostendens suam potestatem, qui promittit, <I>ego feci. Militiae eorum</I>, scilicet caelorum, <I>mandavi</I>, praefigendo cuilibet suum officium et naturam. Supra 40: <I>qui educit in numero militiam eorum</I> etc.; et exequentis directionem: <I>ego suscitavi</I>, ad dignitatem, <I>eum</I>, Cyrum, (praeteritum pro futuro) <I>ad justitiam</I>, faciendam de Chaldaeis. Proverb. 3: <I>in omnibus viis tuis cogita</I> etc.; et promittit liberationem: <I>ipse</I>, scilicet Cyrus, <I>aedificabit</I>, promittens, et dans expensas ad aedificium. Infra 52: <I>gratis venumdati estis</I> et cetera. Tertio ibi <I>haec dicit dominus</I> etc., promittit liberatorum exaltationem quantum ad tria. Primo quantum ad alienorum adhaesionem, ponens adhaesionem: <I>labor Aegypti</I>, divitiae ipsorum, et ipsi quantum ad multos qui eos secuti fuerunt, Zach. 8: <I>apprehendent decem homines</I> etc., vel loquitur de his qui Christo adhaeserunt, <I>labor</I>, in idolis cessabit. <I>Negotiatio</I>, terrena. Et adhaerentium subjectionem: <I>post te ambulabunt</I>, tibi subjecti, <I>vincti manicis</I>, idest vinculis manuum, quasi ita humiliati coram te sicut hi qui taliter ligati sunt, vel vinculis praeceptorum Christi. Infra 40: <I>venient curvi ad te</I> etc.; et ponens etiam veritatis confessionem, <I>tantum in te</I>, scilicet haec dicentes. <I>Absconditus</I>, non visibilis sicut dii nostri; <I>salvator</I>, non imbecillis. Psalm. 17: <I>posuit tenebras latibulum suum</I> et cetera. Secundo ostendit eorum exaltationem quantum ad hostium confusionem, <I>confusi sunt</I> etc., Michaeae ultim.: <I>videbunt gentes</I> et cetera. Tertio quantum ad Judaeorum perpetuam salutem: <I>Israel salvatus usque in saeculum</I>. Nisi peccaverit, vel de spirituali Israel. Soph. 3: <I>rex Israel dominus</I> etc. <I>Quia haec dicit dominus</I>. Hic ponit aliam utilitatem quantum ad conversionem gentium: et circa hoc tria facit. Primo inducit quinque rationes inducentes ad conversionem; quarum prima sumitur ex rerum creatione, <I>ipse Deus formans</I> etc., Psalm. 145: <I>qui fecit caelum et terram</I> etc.; secunda ex hominum dilectione, quia dedit eis terram in habitaculum <I>non in vanum</I> etc., (Psalm. 113): <I>caelum caeli domino</I> etc.; tertia ex veritatis praedicatae manifestatione, <I>non in abscondito</I>, quasi ea quae naturalis ratio dictat facienda; vel de praedicatione fidei Christianae. Joan. 18: <I>ego palam locutus</I> etc.; quarta ex praeceptorum utilitate, <I>non dixi semini</I> etc., Psalm. 18: <I>in custodiendis illis</I> etc.; quinta ex praeceptorum aequitate, <I>ego dominus</I> etc., infra 63: <I>ego qui loquor justitiam</I> et cetera. Secundo ibi <I>congregamini</I>, injungit Judaeis gentium vocationem, commemorans eorum salutem: <I>congregamini</I>, quasi ad audiendum praeceptum meum, <I>qui salvati</I>, liberati ex captivitate gentium. Infra ult.: <I>mittam ex eis qui salvati</I> etc.; ponens etiam vocandi necessitatem, errorem, scilicet gentium, <I>nescierunt qui levant</I>, Baruch ultim.: <I>videbitis in Babylonia deos</I> etc.; injungens suae laudis Annuntiationem, <I>annuntiate</I>; in quo injungit officium, <I>consiliamini</I>, qualiter debeatis alios convertere. Psalm. 95: <I>annuntiate inter gentes etc., quis auditum</I>, in quo docet eos suae divinitatis argumentum, ad alios convertendum, scilicet ex praecognitione futurorum: et ponit rationem, et conclusionem ibi <I>numquid non</I>, ergo etc., Eccl. 42: <I>annuntians quae praeterierunt</I> et cetera. Tertio invitat gentes ad conversionem: et primo ponitur invitatio, <I>convertimini</I> etc., Zach. 1: <I>convertimini ad me</I> et cetera. Secundo praedicit conversionem eorum, ponens signum adorationis, <I>in memetipso</I>: quia non habeo majorem per quem jurem. Hebr. 6; <I>non revertetur</I>, sine effectu. Infra 55: <I>sic erit verbum et cetera. Curvabitur</I>, a Christianis, qui est modus adorandi redemptorem, secundum Damascenum, Phil. 2: <I>in nomine Jesu</I> etc.; ponens etiam signum jurationis, <I>et jurabit</I>: quia unusquisque jurat in Deo suo. Psalm. 62: <I>laudabuntur omnes qui jurant</I> etc.; ponens etiam signum verae confessionis: <I>ergo in domino</I>, idest in persona domini, <I>meae</I>, scilicet Dei: Apoc. 1: <I>ipsi gloria et imperium</I>, vel <I>meae</I>, scilicet Ecclesiae, <I>justitiae</I>, legis Judaeorum figurae. Tertio praedicit incredulorum confusionem: <I>ad eum venient</I>, quasi judicandi, qui non venient quasi credentes, in die iudicii. Quarto credentium salutem: <I>in domino justificabitur omne semen</I>, non solum secundum carnem, sed secundum fidem. Ps. 108: <I>qui insurgunt in me confundantur</I> et cetera. Mystice, <I>rorate</I>, de Christi nativitate. In quo tria; nativitatis principium, nascentis ortum, et nativitatis fructum. Principium triplex. Primum caelum rorans, quasi principium effectivum, scilicet operatio trium personarum, propter quod pluraliter <I>caeli</I>. Pater filium mittendo. Gal. 4: <I>quando venit plenitudo</I> etc., filius carnem assumendo. Phil. 2: <I>humiliavit semetipsum</I> etc., spiritus sanctus conceptionem faciendo. Matth. 1: <I>quod enim in ea natum est</I> et cetera. Secundum principium est nubes pluens, quod est principium praeparativum; in quo accipitur annuntiantis Angeli officium. Job 37: <I>nubes spargunt</I> etc., Luc. 1 prophetarum vaticinium. Ps. 17: <I>tenebrosa aqua</I> etc., Rom. 1: <I>ante promiserat per prophetas</I> etc., justorum desiderium. Psalm. 103: <I>ponis nubem ascensum</I>, Malach. 3: <I>statim veniet</I> et cetera. Tertium principium est terra germinans, quod est susceptivum, scilicet beata virgo; de quo in Psal. 84: <I>terra nostra dabit</I> etc.; cujus <I>aperiatur</I> affectus ad inveniendum gratiae privilegium. Luc. 1: <I>ne timeas Maria</I> etc., Prov. ult.: <I>multae filiae congregaverunt</I> etc., intellectus, ad credendum Angeli verbum. Luc. 1: <I>beata quae credidisti</I> etc., uterus, ad concipiendum Dei filium. <I>Ecce concipies in utero</I> etc., Luc. 1: sed ortus comparatur rori, pluviae, et germini. Quia Christus est ros ad refrigerandum. Supra 18: <I>sicut nubes roris</I> etc., pluvia ad fecundandum. Psalm. 71: <I>descendet sicut pluvia</I> etc., infra 55: <I>quomodo imber et nix</I> etc., germen ad fructificandum. Jer. 23: <I>suscitabo David</I> et cetera. Fructus est justitia, quae cum illo oritur triplex: quam opere implevit: Matth. 3: <I>sic decet nos</I> etc., quam sermone docuit: infra 63: <I>ego qui loquor</I> etc., quam in munere dedit. 1 Cor. 1: <I>factus est nobis sapientia et sanctificatio et justitia</I> et cetera.</P>
<BR>
<DIV CLASS="C">Caput 46</DIV>
<P TITLE="Super Is., cap. 46"><A NAME="85006"><SPAN CLASS="ref">[85006] Super Is., cap. 46 </SPAN></A><I>Confractus est Bel</I> et cetera. Hic praedicit destructionem hostium eos captivantium, scilicet Babyloniorum, quantum ad duo in quibus gloriabantur. Primo quantum ad idolorum destructionem; secundo quantum ad regni cessationem, infra 47: <I>descende, sede in pulvere</I>. Prima in duas. In prima praedicit idolorum Babylonis destructionem quantum ad confractionem statuarum <I>confractus est</I>. Ezech. 6: <I>demoliar aras vestras</I>, et quantum ad asportationem metallorum: quia Persae frusta auri et argenti secum detulerunt. Ponens ex parte asportantium, lassitudinis incommodum, <I>bestiis et jumentis</I>, scilicet equis et camelis, in quibus metalla gravia deferebant. Ier. 10: <I>portata tollentur</I>, vel cultoribus vestris, qui sunt bestiae, imagines bestiarum adorantes. Jer. 16: <I>servietis ibi diis alienis</I> etc.; ponens subventionis defectum ex parte idolorum, <I>contabuerunt</I>, idest defecerunt, scilicet idola. <I>Portantem</I>, scilicet bestiam, vel colentem hominem se. Sap. 14: <I>quod factum est cum illo</I> etc.; ponens etiam captivitatis opprobrium, <I>nomina eorum</I>, scilicet idolorum, metaphorice, idest numen eorum; vel gentilium, quia idola sicut animam suam amabant. Oseae 10: <I>siquidem et ipse in Assur</I> et cetera. Secundo revocat Judaeos ad suam venerationem, relictis idolis, <I>audite me</I>: et primo revocat eos ad suum cultum; secundo revertentibus promittit liberationis beneficium, <I>annuntians ab exordio</I> et cetera. Circa primum tria. Primo ostendit eis suam dilectionem ex affectuosa supportatione. <I>A meo utero</I>; idest, ita supportavi vos in mea misericordia affectuose, in deserto, et in aliis locis in quibus contra me peccastis, sicut mater filium. Prov. 31: <I>quid dilecte mi</I> etc., Job 38: <I>de cujus utero</I> etc., Hebr. 1: <I>portans omnia verbo</I> etc.; ex supportationis continuitate, <I>usque ad senectam</I>, vestram, idest usque in finem mundi. Psal. 70: <I>usque ad senectam et senium</I> etc.; ex supportationis ratione, <I>ego feci</I> etc., dignum est ut qui fecit conservet. Deut. 32: <I>expandit alas suas</I> et cetera. Secundo ostendit idolorum vilitatem, ostendens operantium idola fatuitatem; et quantum ad intentionem, quia volunt aliquid aequale Deo facere, <I>cui assimilastis</I>, supra 40: idem; et quantum ad operationem, quia conducebant artifices ad faciendum Deum ex auro; quod sicut avari in sacculis reposuerant, <I>qui confertis</I> etc., Jerem. 10: <I>opus manus artificis</I> etc.; ostendens etiam operum, scilicet idolorum ipsorum, imbecillitatem, quia per se nec moveri nec stare possunt: <I>portant illum</I> et cetera. Baruch ult.: <I>videbitis in Babylonia deos</I> etc.; ostendens etiam eorum inutilitatem: <I>sed et cum clamaverint</I> etc., Sapien. 13: <I>pro vita quidem mortuum deprecatur</I> et cetera. Tertio concludit revocationem: <I>mementote istud</I> praedictum de dilectione mea et vilitate idolorum, <I>prioris saeculi</I>, in quo multa vobis beneficia contuli. Psalm. 76: <I>cogitavi dies antiquos et cetera. Annuntians ab exordio</I> et cetera. Hic promittit conversis ad ipsum liberationem a captivitate. Et circa hoc duo facit. Primo promittit liberationem, ponens praenuntiandi potestatem, <I>annuntians novissimum</I>, quodcumque futurum in novissimis temporibus. Eccl. 42: <I>annuntians quae praeterierunt</I> etc.; ponit etiam praenuntiationis firmitatem, dicens, <I>stabit</I>, implebitur, <I>voluntas</I>, beneplaciti. Eccl. 21: <I>consilium ejus sicut fons vitae</I> etc., Psal. 113: <I>omnia quaecumque voluit</I> etc.; et ponit liberationis ordinem. <I>Vocans ab oriente, avem</I>, Cyrum, propter velocitatem victoriae, vel Christum. Supra 41: <I>quis suscitavit ab oriente</I> et cetera. Secundo ibi, <I>audite me</I>, promittit liberationis propinquitatem, ponens primo eorum indignitatem, ne suis meritis ascribant: <I>duri corde</I>, ad bene operandum, <I>longe</I>, per multitudinem peccatorum. Eccl. 3: <I>cor durum male</I> etc.; secundo praedicit propinquitatem: <I>prope feci</I>, faciam (praeteritum pro futuro) <I>justitiam</I>, de Babyloniis pro vobis per Cyrum, vel justitiam Christi. Infra 56: <I>juxta est salus mea</I> etc.; tertio ponit loci determinationem: <I>dabo in Sion etc., gloriam</I>, beneficia, unde gloriosus apparebo: vel Christum, qui est gloria patris. Aggaei 2: <I>magna erit gloria hujus domus</I> etc. (Collationes cap. 46.) Peccatum fatigat: propter sollicitudinem in excogitando, Prov. 4: <I>non enim dormiunt</I> etc., propter laborem in exequendo, Sap. 5: <I>lassati sumus in via</I> etc., propter confusionem in recogitando, Rom. 5: <I>quem ergo fructum</I> etc., propter frustrationem in expectando, Prov. 11: <I>expectatio iustorum</I> et cetera. Redite ad cor: quasi ad iudicii solium, ut te discutias, Ps.: <I>meditatus sum nocte</I> etc., quasi ad vitae principium, ut custodias, Prov. 4: <I>omni custodia</I> etc., quasi ad divinae locutionis auditorium, ut diligenter attendas, Os. 2: <I>ducam eam in solitudinem</I> etc., quasi ad divinorum eloquiorum thesaurum, Ps.: <I>in corde meo abscondi</I> etc., quasi ad divinae pacis et refectionis cenaculum, Ps.: <I>loquetur pacem in plebem</I> et cetera.</P>
<BR>
<DIV CLASS="C">Caput 47</DIV>
<P TITLE="Super Is., cap. 47"><A NAME="85007"><SPAN CLASS="ref">[85007] Super Is., cap. 47 </SPAN></A><I>Descende sede</I> et cetera. Hic praedicit regni Babylonis deiectionem: et circa hoc tria facit. Primo comminatur dejectionis poenam; secundo ostendit culpam, <I>iratus sum</I> etc.; tertio aufert evasionis fiduciam, <I>sta cum incantatoribus</I> et cetera. Circa primum tria. Primo praedicit eorum dejectionem quantum ad gloriam, quam amiserunt: <I>descende</I>, de altitudine tuae potentiae, <I>sede</I>, sicut vilis et abjecta, <I>virgo</I>, quia non ante vastata; vel propter teneritudinem deliciarum. <I>Solium</I>, dignitas regia, mollis etc., sicut reginae solent esse. Esther ult.: <I>prae teneritudine corpus suum</I> etc., quasi: non eris ulterius regina. Luc. 1: <I>deposuit potentes</I> etc., supra 23: <I>dominus cogitavit ut detraheret</I> et cetera. Secundo quantum ad ignominiam, quam incurrit: <I>tolle molam</I>, quod erat opus ancillarum, quasi: ancilla eris, vel significat coitum, sicut Iud. 16 de Samson: <I>denuda turpitudinem</I>, idest membra turpia, vel ad libidinem hostium, vel transiens pedibus tuis flumina. Oseae 4: <I>gloriam eorum in ignominiam</I> etc.; et ostendit hujus ignominiae auctorem, <I>ultionem capiam</I>, quamvis sis potens. <I>Redemptor</I>, vox populi de ejus servitute liberati. Supra 35: <I>dominus ultionem adducet</I> et cetera. Tertio quantum ad confusionis verecundiam, <I>sede</I>, sicut ille qui erubescit non audet loqui, nec coram hominibus apparere. 1 Reg. 2: <I>impii in tenebris conticescent et cetera. Iratus sum</I> et cetera. Hic ponit eorum culpam, quae est causa talis poenae: et ponit tres culpas. Primo dominii crudelitatem circa Judaeos, ponens concessam potestatem: <I>iratus sum</I>, propter peccata eorum, valens eos punire: <I>contaminavi</I>, a te contaminari permisi, <I>hereditatem</I>, populum Israel. Supra 19: <I>hereditas mea Israel</I>. Jerem. 12: <I>reliqui domum meam</I> etc.; et ponit potestatis abusionem: <I>non posuisti et cetera. Super senem</I>, qui etiam hostibus miserendus. Thren. 4: <I>facies senum</I> et cetera. Secundo cordis elationes: <I>et dixisti</I>, ponens superbam cogitationem: <I>in sempiternum</I>, Apoc. 18: <I>in corde suo dicit: sedeo regina</I> etc.; ponens etiam superborum fatuitatem, quia non recogitabant futura: <I>non posuisti haec</I>, quae tibi supervenient. Eccl. 11: <I>in die bonorum</I> etc., 7: <I>in omnibus operibus tuis</I> etc.; et ponit spei frustrationem. <I>Et nunc audi. Vidua</I>, per privationem regis; <I>sterilitatem</I>, id est amissionem populi, qui in me natus est <I>subito</I>, ex insperato. Supra 30: <I>subito dum non speratur</I> etc., Oseae 9: <I>da eis domine</I> et cetera. Tertio maleficiorum multitudinem, <I>universa</I>. Et ponit tria. Primo maleficia quibus intendit, <I>maleficiorum</I>: quia hujusmodi artes ibi abundabant. Deut. 18: <I>non sit in te qui divinos consulat</I> et cetera. Secundo errorem quem ex his incurrit, scilicet poenae immunitatem ab his qui negabant divinam providentiam, <I>et fiduciam</I>, ut secure peccares. <I>Non est</I>, Deus, qui <I>videat me</I>, peccantem ut puniat. Job 24: <I>oculus adulteri</I> etc.; et potentiae aeternitatem a divinis, qui hoc promittebant. <I>Sapientia tua</I>, quantum ad eos qui de divinis se intromittebant; <I>scientia tua</I>, quantum ad illos qui de humanis. Jerem. 10: <I>stultus factus est omnis homo</I> et cetera. Tertio ponit poenam quam ex hoc promeruit: <I>veniet super te cuius ortum</I>: loquitur more astrologorum, qui docent considerare ortus regnorum secundum ortus planetarum. 1 Thessal. 5: <I>cum enim dixerint, pax et securitas et cetera. Sta cum incantatoribus</I> et cetera. Hic excludit evasionis fiduciam; et circa hoc duo. Primo excludit spem de sapientibus, excludens eorum auxilium, quantum ad maleficos: <I>sta cum incantatoribus, ab adolescentia</I>, a quo condita fuit, artibus magicis plena fuit. Supra 8: <I>cum dixerunt ad vos: quaerite</I> et cetera. Et quantum ad astrologos, <I>stent</I>, contra hostes, si possint: his enim artibus etiam abundabat. Jerem. 10: <I>a signis caeli nolite</I> etc.; et comminatur etiam sapientibus incendium: <I>ecce facti sunt, illos</I> sapientes vobiscum. <I>Non sunt prunae, quibus calefiant</I>; sed quibus tota civitas comburatur; vel quia tempore frigoris combusta fuit civitas, ut simul frigore et igne punirentur. Vel <I>non sunt</I> in te <I>prunae</I> divinae sapientiae. Eccli. 21: <I>stupa collecta</I> et cetera. Secundo excludit spem de negotiatoribus, <I>negotiatores</I>, quibus etiam abundabat; vel magi, qui sibi mendacia pro veritate vendebant. Supra 13: <I>unusquisque ad populum suum</I> et cetera.</P>
<BR>
<DIV CLASS="C">Caput 48</DIV>
<P TITLE="Super Is., cap. 48"><A NAME="85008"><SPAN CLASS="ref">[85008] Super Is., cap. 48 </SPAN></A><I>Audite hoc domus Iacob</I> et cetera. Hic promittit populi liberationem. Et dividitur in duas. In prima promittit liberationem; in secunda exequitur liberationis ordinem, infra 49: <I>audite insulae</I> et cetera. Prima in duas. In prima excitat attentionem, commemorans tria in quibus gloriabantur; scilicet dignitatem generis, quia ex sanctis patribus: <I>de aquis</I>, idest semine. Contra quod Matth. 3: <I>ne velitis dicere</I> etc.; privilegium divinae cognitionis: <I>qui juratis</I>, invocantes nomen ejus, <I>recordamini</I>, quantum ad cognitionem ipsius, <I>in veritate</I>, cordis, <I>neque in justitia</I>, operis. Supra 29: <I>populus hic labiis me</I> etc.; cultum sacrae religionis: <I>de civitate</I>, scilicet Jerusalem, in qua cultus sacrificiorum, <I>vocati</I>, Ierosolymitae, 2 Machab. 5: <I>non propter locum gentem</I> et cetera. Secundo promittit liberationem: <I>priora ex tunc</I>, et circa hoc tria facit. Primo ostendit Dei promittentis maiestatem; secundo Ciri exequentis prosperitatem: <I>congregamini omnes vos</I> etc.; tertio promittit liberationem: <I>accedite ad me</I> et cetera. Circa primum duo. Primo ostendit Dei maiestatem ex praenuntiatione futurorum; secundo ex creatione rerum: <I>audi me Iacob</I> et cetera. Circa primum tria. Primo assignat praenuntiationis quorumdam futurorum rationem, ponens ipsam praenuntiationem: <I>priora</I>, quae scilicet jam praeterierunt, <I>ex tunc</I>, quando adhuc erant futura, <I>repente</I>, quantum ad alios quibus non sunt praenuntiata. Eccli. 42: <I>annuntians quae praeterierunt</I> etc.; ponens etiam hujus rationem quae sumitur ex eorum conditione: quam primo ponit, <I>scivi enim</I>, ab aeterno. <I>Durus</I> ad resipiscendum a malis; <I>cervix</I>, idest cervicositas proprii sensus; <I>nervus ferreus</I>, qui non potest flecti, <I>frons tua</I>, propter inverecundiam. Act. 5: <I>dura cervice</I> etc., Deuter. 31: <I>ego scio contentionem</I> etc., Jerem. 3: <I>frons meretricis</I> etc.; et deinde ex hoc elicit rationem, <I>praedixi</I> etc., quasi: quia pronus eras ad idolatriam, <I>praedixi tibi</I>, ne beneficia mea idolis ascriberes. Oseae 2: <I>vadam post amatores</I> etc.; ponens etiam praenuntiatorum manifestationem, <I>quae audisti</I>, a me praedicta tibi, <I>vide</I>, impleta. Psalm. 47: <I>sicut audivimus sic vidimus</I> et cetera. Secundo assignat rationem absconsionis quorumdam futurorum, ponens primo ipsam absconsionem. Sicut dictum est, quaedam futura tibi praedixi; sed quaedam futura <I>conservata sunt</I>, in mea praescientia, <I>quae nescis</I>, quia non tibi revelavi. <I>Nunc</I>, idest in tempore, <I>creata sunt</I>, idest in effectu producta, <I>et non ex tunc</I>, quando praescivi ea; <I>et ante diem</I>, impletionis ipsorum, <I>et non audisti</I>, nec a me, nec ab idolis. 4 Reg. 4: <I>dominus celavit a me</I> et cetera. Assignat etiam hujus rationem, <I>ne forte</I>; quasi: ideo non revelavi ut sentires defectum tuum, et deorum tuorum, in hoc quod de futuris non potes praescire, nisi quae tibi revelo. <I>Cognovi</I>, propria industria, <I>neque audisti</I>, ab idolis, <I>aperta</I> a me. Psal. 63: <I>accedet homo ad cor altum</I> et cetera. Ponit etiam eorum conditionem, ex qua dicta ratio elicitur, <I>scio enim. Ex ventre</I>, idest a tempore quando portabam te per desertum sicut in ventre. Exod. 32: <I>cerno quod populus iste</I> etc., supra 24: <I>praevaricatione transgressorum</I> et cetera. Tertio excludit quamdam objectionem, <I>propter nomen meum</I>. Posset enim aliquis quaerere: ex quo tam duri sunt, quare ergo eis bona promittis, et fecisti? Et hujus objectionis primo ponit responsionem, commemorans tria beneficia eis exhibita: <I>propter nomen</I>, non propter meritum tuum, <I>longe faciam</I>, vel <I>feci</I>, liberando a poenis. Ezech. 36: <I>non propter vos faciam etc., et laude</I>, idest obligavi te ad caeremonias et laudes meas, ne sacrificia idolis offerens interires. Psalm. 31: <I>in camo et freno et cetera. Ego excoxi</I>, volens purgare per tribulationes, <I>sed non quasi argentum</I>, quod purgatur. Tu autem non correptus es. Jerem. 6: <I>frustra conflavit et cetera. Elegi</I>, purgans scilicet te per paupertatem, puniens te spoliatione rerum. Gregorius: <I>quos infirmitas morum vulnerat, medicina paupertatis sanat</I>. Et hoc paterne corrigendo. Secundo ponit responsionis expositionem: <I>propter me ut non blasphemer</I>, quasi impotens salvare populum quem mihi elegi; <I>et gloriam</I>, ut scilicet idola me fortiora judicentur. Supra 42: <I>gloriam meam et cetera. Audi me</I>. Hic ostendit divinam majestatem ex creatione rerum. <I>Vocabo</I>, imponens unicuique proprium opus: <I>stabunt</I>, parati ad obediendum. Supra 40: <I>quis appendit tribus digitis et cetera. Congregamini</I> et cetera. Hic praedicit ipsius Ciri prosperitatem; et primo ostendit hujus facti aliis absconsionem, <I>quis de eis?</I> Scilicet idolis; quasi: nullus. Supra 41: <I>quis annuntiavit ab exordio</I> et cetera. Secundo ipse praedicit ipsius prosperitatem: <I>dominus dilexit eum</I>, scilicet Cyrum, promovens ipsum in regnum, <I>in Babylone</I>, capiens ipsam, <I>brachium</I>, idest per virtutem suam interficiens eos. 1 Reg. 27: <I>et quidem faciens</I> et cetera. Tertio assignat prosperitatis rationem ex divino auxilio: <I>ego ego etc.; directa</I>, non simpliciter, sed ad hoc quod Babylonem destrueret; alias non posset exponi de Cyro, sed tantum de Christo, ut dicit Hieronymus, quia ille idolatra fuit. Psalm. 106: <I>deduxit eos in viam et cetera. Accedite ad me</I> et cetera. Hic promittit liberationem: et circa hoc tria facit. Primo excitat attentionem, ponens divinam auctoritatem: <I>in abscondito</I>, sed cunctus populus videbat voces: Exod. 20. <I>A principio</I>, legis datae. <I>Ex tempore</I>, praeterito, <I>antequam fierent</I>, quae praedico, <I>ibi eram</I>, praesens illis futuris, per idem nunc aeternitatis manens in tota successione temporis. Vel in persona filii, <I>ibi eram</I>, scilicet in patre secundum divinitatem, Prov. 8: <I>quando appendebat fundamenta</I> etc.; ponens prophetae veritatem; qui a Deo missus, <I>et nunc me</I>. Isaiam, vel <I>me</I> Christum hominem factum, <I>Deus</I>, pater, unde tres personae designantur. Infra 61: <I>spiritus domini super me</I> et cetera. Secundo, ibi, <I>haec dicit dominus</I>, ponit captivitatis rationem, ostendens ex parte Dei paratum auxilium. <I>Docens</I>, contra ignorantiam, <I>et gubernans in via</I>, operum, contra infirmitatem operandi. Psal. 31: <I>intellectum dabo tibi, et instruam</I> etc.; ostendens etiam ex culpa Judaeorum damnum. <I>Utinam attendisses</I>, servans ea, <I>sicut flumen</I> abundans, <I>sicut gurgites</I>. Idem, Psal. 80: <I>si populus meus audisset</I> et cetera. Tertio ibi, <I>egredimini</I>, praedicit liberationem: et circa hoc tria facit. Primo indicit eis a captivitate exitum, ita certus de liberatione ac si esset praesens. <I>Egredimini</I> etc., Apoc. 18: <I>exite de illa</I> etc.; et indicit quod annuntient Dei beneficium. <I>Annuntiate</I> etc., Jer. 50: <I>vox fugientium, et eorum qui evaserunt</I> et cetera. Secundo designat liberatis consolationis praestitum beneficium, <I>non sitierunt</I>: idest, ita in omnibus dominus eis providebit sicut quando egressi sunt de Aegypto. Psal. 77: <I>percussit petram, et fluxerunt</I> etc., Num. 21. Tertio aufert impiis pacis solatium, <I>non est pax</I>, infra 57, 4 Reg. 9: <I>quid tibi et paci</I> etc. (Collationes cap. 48) paupertas confert: peccatorum recognitionem: <I>si fuerint vincti</I> etc., virtutum conservationem, Eccli. 10: <I>pauper gloriatur</I> etc., cordis quietem, Tob. 5: <I>sufficiebat nobis</I> etc., desiderii impletionem, Ps.: <I>desiderium pauperum</I> etc., divinae dulcedinis participationem, Ps.: <I>parasti in dulcedine</I> etc., exaltationem, 1 Reg. 2: <I>suscitans de pulvere</I> etc., caelestem haereditatem, Matth. 5: <I>beati pauperes</I> et cetera. Verba Dei utilia: ad intellectus illustrationem, Prov. 6: <I>mandatum lucerna</I> etc., ad affectus delectationem, Ps.: <I>quam dulcia faucibus</I> etc., ad amoris accensionem, Ier. 20: <I>factum est in corde</I> etc., Ps.: <I>eloquium domini</I>, ad operis rectitudinem, Ps.: <I>dirige me in veritate</I> etc., ad gloriae adeptionem, Prov. 3: <I>custodi legem</I>, ad aliorum instructionem, 2 Tim. 3: <I>omnis doctrina divinitus</I> et cetera.</P>
<BR>
<DIV CLASS="C">Caput 49</DIV>
<P TITLE="Super Is., cap. 49"><A NAME="85009"><SPAN CLASS="ref">[85009] Super Is., cap. 49 </SPAN></A><I>Audite insulae</I> et cetera. In parte ista exequitur magis in speciali liberationis ordinem: et circa hoc duo facit. Primo populus confitetur accepta beneficia; secundo accipit promissionem de futuris, ibi, <I>ego dixi: in vacuum</I> et cetera. Circa primum quatuor beneficia confitentur. Primo privilegium divinae electionis; et continuatur cur indixerat supra propheta populo, ut annuntiaret. Unde statim subjungitur vox populi annuntiantis, et dicentis, <I>audite. Ab utero</I>, eligens me in ipsis patribus. Ps. 21: <I>de ventre matris meae Deus</I> et cetera. Secundo efficaciam orationis: <I>et posuit os</I>, orationem, <I>quasi gladium</I>, penetrantem usque ad aures Dei et viscera misericordiae ipsius, Eph. ult.: <I>gladium spiritus</I> et cetera. Tertio auxilium divinae protectionis: <I>in umbra</I>, idest sub protectione potentiae suae, <I>sicut sagittam electam</I>, sagittarius abscondit ad conservandum. Psal. 16: <I>sub umbra alarum tuarum</I> etc., Psal. 26: <I>abscondit me in tabernaculo suo</I> et cetera. Quarto gloriam divinae virtutis: <I>et dixit mihi: in te gloriabor</I>; per magnalia in te ostensa gloriosus apparebo. Supra 43: <I>omnem qui invocat nomen meum</I> et cetera. Secundum alios haec est vox Cyri, cujus nomen praenuntiatum ab Isaia supra 45: antequam nasceretur, cujus verba comminatoria quasi gladius erant, et protectus est ne avus suus eum interficeret, et servatus quasi electa sagitta ad tempus statutum; cui annuntiatum est, populum Israel Dei servum esse. Aliter exponitur de Christo; cujus nomen ab Angelo praenuntiatum; verbum praedicationis, gladius penetrans corda; protectus pro infirmitate carnis a potentia divinitatis, et electus inter omnes ad salutem generis humani implendam. Et dicitur Israel, quia ex populo Israel secundum carnem natus est. <I>Ego dixi</I>: hic dominus promittit futura beneficia: et primo promittit prophetae Isaiae exaltationem; secundo populo liberationem, <I>haec dicit dominus redemptor</I> et cetera. Circa primum duo. Primo ponitur prophetae allegatio proponentis laborem suum in praedicando, quamvis ex culpa audientium non sit fructus secutus: et concludit: <I>ergo judicium meum</I>, pro me, <I>cum domino</I>, coram ipso, <I>et opus meum</I>, quasi gratum ipsi. Jer. 6: <I>frustra conflavit conflator</I> et cetera. Secundo ponit Dei responsionem: <I>et nunc haec dicit dominus</I>: et primo significatur allegationis acceptatio, <I>ut reducam</I>, quasi dicat: ad hoc me ex ventre matris eligens, ut revocem populum suum ad ipsum. <I>Et</I> tamen <I>Israel non</I> usquequaque <I>congregabitur</I>, ad ipsum per meam praedicationem. <I>Et</I> tamen <I>glorificatus sum</I> etc., Habac. 3: <I>Deus dominus fortitudo mea</I> et cetera. Secundo ponitur ipsa responsio, <I>et dixit: parum est</I>, quasi dicat: intantum ministerium tuum honorificabo ut non solum in Judaeis, sed in omnibus gentibus per te salus mea annuntietur. Roman. 3: <I>an Judaeorum Deus tantum?</I> et cetera. Hoc etiam plane de Christo exponitur, qui sua praedicatione et mortis consumptione parvum fructum in Judaeis fecit, sed gentes illuminavit et salvavit. Similiter etiam de Cyro, licet magis extorte, qui per beneficia secundum intentionem domini populum ad Dei cultum revocavit et tamen non profecit, cui a Deo datum est dominium super multas gentes. <I>Haec dicit dominus redemptor</I> et cetera. Hic promittit liberationem: et circa hoc duo facit. Primo promittit liberationem: secundo excludit eorum dubitationem, <I>et dixit Sion</I> et cetera. Circa primum tria. Primo liberationem praecedentia, scilicet Judaeorum veneratio, quae fuit causa liberationis; commemorans pristinam despectionem: <I>contemptibilem</I>, propter populi imbecillitatem, <I>abominandam</I>, propter cultus singularitatem, <I>servum</I>, propter subjectionem diversis gentibus supra 18: <I>ad gentem divulsam</I> etc.; et ponit ipsam venerationem: <I>reges videbunt</I> magnalia mea quae pro te ostendam, <I>et adorabunt</I>, sicut, ad litteram, Nabuchodonosor Dan. 2 et Cyrus, et alii principes ejus honoraverunt Esdram. Aliud praeambulum est regis liberantis exaltatio, scilicet Cyri: <I>in tempore placito</I>, et non determinat exaltationis tempus: <I>placito</I>, quando placuerit mihi salvare populum meum, <I>exaudivi</I>, exaltans te in regnum, secundum desiderium tuum, et exaltationis fructum: <I>et servavi etc., in foedus</I> implendum <I>populi</I> mei. <I>Revelamini</I>, idest illuminamini. Vel de Christo, qui fuit in passione contemptus, et quasi servus judicatus. Infra 53: <I>vidimus eum despectum</I> etc., sed postmodum a regibus ad litteram adoratus. Psalm. 71: <I>adorabunt eum omnes reges etc., in tempore placito</I>, scilicet tempore gratiae. 2 Corinth. 6: <I>ecce nunc tempus</I> et cetera. Secundo ponit liberationem consequentia, promittens liberatis bonorum copiam: <I>super vias pascentur</I>; idest, ita abundanter consolationibus perfruentur sicut oves pascuis, quando etiam in via praeter solitum invenirentur. Ezech. 34: <I>requiescent in herbis</I> etc., quantum ad malorum carentiam, et defectus, <I>non esuriet</I> etc., et nocumenti illati, <I>aestus</I>, tribulationis; <I>et sol</I>, tyrannus faciens ipsam. Psalm. 120: <I>per diem sol non uret</I> etc.; et assignat utriusque causam. <I>Quia miserator etc., aquarum</I>, consolationum. Psalm. 22: <I>dominus regit me</I>. Tertio promittit ipsam liberationem, ponens viarum praeparationem: <I>et ponam omnes montes</I>; idest, principes auxiliabuntur vobis ad revertendum. Supra 40: <I>omnis vallis implebitur</I>, etc.; ponens etiam captivorum reversionem: <I>ecce isti de longe</I>, ab oriente, <I>mari</I>, occidente. Jer. 31: <I>adducam eos ab Aquilone</I> etc.; ponit etiam gratiarum actionem: <I>laudate caeli</I> etc., Psalm. 68: <I>laudent illum caeli et cetera. Et dixit Sion</I> et cetera. Hic excludit eorum dubitationem: et primo illam quae oriebatur ex divina indignatione; secundo illam quae ex eorum dejectione, <I>et dices in corde</I> etc.; tertio illam quae ex hostium potestate, ibi, <I>numquid tolletur</I> et cetera. Circa primum duo. Primo ponit dubitationem, <I>dereliquit</I>, sine auxilio; et ideo non possum sperare liberationem. Baruch 4: <I>derelicta sum</I> etc.; secundo excludit eam per similitudinem matris: <I>numquid potest</I> etc., Ier. 31: <I>si filius honorabilis</I> etc.; tertio adhibet promissionem de civitatis restauratione: et primo quantum ad reaedificationem murorum, ponens divinum propositum, <I>ecce in manibus</I>; quasi: ita teneo te in memoria sicut qui scribit, aut facit aliquod signum in manu sua, ut sit memor alicujus rei. <I>Muri tui</I>; quasi, jam video reaedificationem murorum tuorum. Iob 37: <I>in manibus abscondit</I> etc., Psalm. 89: <I>mille anni ante oculos</I> etc.; et expletionis modum: <I>venerunt structores</I>, idest reaedificatores, scilicet Zorobabel, et Jesus, et alii, jam in oculis meis, <I>dissipantes</I>, Chaldaei. Zach. 4: <I>manus Zorobabel</I> et cetera. Secundo quantum ad habitationem virorum: et circa hoc tria facit. Primo civium adunationem: <I>leva in circuitu</I> etc., Baruch 4: <I>circumspice, Jerusalem</I> et cetera. Secundo civitatis rehabitationem, ostendens quod habitabitur. <I>Vivo ego</I>, modus juramenti, <I>velut ornamento</I>, sicut sponsa vestibus, sic urbs ornatur civibus. Infra 61: <I>induit me vestimento salutis</I> etc.; ostendens quod habitatoribus implebitur: <I>quia deserta</I>, quantum ad habitatores, <I>solitudines</I>, quantum ad cultores; <I>ruinae</I>, quantum ad muros destructos. Zach. 2: <I>absque muro habitabitur</I> etc.; ostendit etiam quod hostibus vacuabitur: <I>et longe</I> et cetera. Tertio praedicit habitatorum multitudinem: <I>adhuc dicent filii sterilitatis</I>, idest qui nati sunt quando te sterilem credebas, vacuata habitatoribus. Infra 54: <I>dilata locum tentorii et cetera. Et dices in corde</I> et cetera. Hic excludit secundam dubitationem: et primo ponit admirationem, <I>et dices</I>, prae admiratione: <I>sterilis</I>, quia non erant in me viri, qui filios generarent; <I>destituta</I>, divino auxilio. Infra 66: <I>quis audivit unquam tale</I> et cetera. Secundo excludit dubitationem, ponens modum multitudinis habitatorum: <I>haec dicit dominus</I>: quantum ad quatuor. Primo quantum ad divinam inspirationem: <I>ecce levabo manum</I>, quasi innuens, supra 11: <I>levabit signum in nationibus</I> et cetera. Secundo quantum ad honorificam reductionem: <I>et afferent in ulnis</I>, in quo significatur auxilium quod a gentibus habuerunt. <I>Reges nutritii</I>, providentes tibi in necessariis. Baruch 5: <I>adducet dominus illos ad te</I> et cetera. Tertio quantum ad liberatorum exaltationem: <I>vultu in terra</I>, hoc praecipue tempore Machabaeorum, infra 40: <I>venient ad te curvi</I> et cetera. Quarto assignat huius rationem: <I>et scies quia ego</I> etc., Psal. 70: <I>in te domine speravi, non confundar et cetera. Numquid tolletur</I>. Hic excludit tertiam dubitationem: et primo ponit ipsam, <I>a forti</I>, Nabuchodonosor; Matth. 12: <I>aut quomodo potest quis intrare</I> et cetera. Secundo excludit eam: <I>quia haec dicit</I>, primo ponens liberationis beneficium, <I>captivitas</I>, scilicet Judaeorum. Job 29: <I>conterebam molas iniqui</I> etc.; secundo liberationis modum, ponens hostium destructionem. <I>Eos vero</I>, scilicet Chaldaeos, <I>judicaverunt</I>, injuste. Soph. 3: <I>ego interficiam</I> etc.; et ponit poenae determinationem, <I>et cibabo</I>: vel propter dissensionem, sicut supra 9: <I>unusquisque carnem brachii</I> etc., vel propter mortuorum multitudinem, dum os unius cadebat super sanguinem alterius, <I>ac si vellet bibere: vel propter famem</I>. Tertio ponit liberationis fructum: <I>et sciet omnis caro</I> etc., supra 40: <I>videbit omnis caro</I> et cetera.</P>
<DIV CLASS="centro">
<BR>
<P>
<A HREF="cis34.html"><IMG SRC="icons/ageretro.gif" WIDTH="19" HEIGHT="19" ALIGN="middle" BORDER="0" ALT="age retro"></A>
&nbsp;
<A HREF="cis50.html"><IMG SRC="icons/ageultra.gif" WIDTH="19" HEIGHT="19" ALIGN="middle" BORDER="0" ALT="age ultra"></A>
</P>
<BR><HR><BR>
<ADDRESS>&copy; 2011 Fundaci&oacute;n Tom&aacute;s de Aquino quoad hanc editionem<BR>Iura omnia asservantur<BR>OCLC nr. <A HREF="http://worldcatlibraries.org/wcpa/oclc/49644264" STYLE="text-decoration=none">49644264</A></ADDRESS>
</DIV>
</body>
</HTML>
